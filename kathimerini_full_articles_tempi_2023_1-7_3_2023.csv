site,url,section,title,date,author,full_text
kathimerini.gr,https://www.kathimerini.gr/society/562312186/tragodia-sta-tempi-syggeneis-ennea-nekron-zitoyn-na-min-oristei-efetis-stin-ereyna/,Κοινωνία,Τραγωδία στα Τέμπη: Συγγενείς εννέα νεκρών ζητούν να μην οριστεί εφέτης στην έρευνα,2023-03-08T11:01:55+02:00,"
Newsroom","Ευθεία αντίρρηση για την αντικατάσταση των δικαστικών λειτουργών, που ήδη διενεργούν την έρευνα για το δυστύχημα στα Τέμπη, με εφέτες δηλώνουν οι συγγενείς εννέα νεκρών, διά του συνηγόρου τους, Αλέξη Κούγια. Όπως αναφέρεται σε σχετικό δελτίου Τύπου, σήμερα θα καταθέσουν στον προϊστάμενο της Εισαγγελίας Εφετών Λάρισας αίτημα προκειμένου να εκφράσουν την αντίρρησή τους στον ορισμό εφετών για την ποινική έρευνα και να ζητήσουν αντί αυτού να οριστεί από το Πρωτοδικείο Λάρισας δεύτερος ανακριτής, ο οποίος θα συνδράμει στο έργο της τη δικαστική λειτουργό που χειρίζεται την υπόθεση από την πρώτη στιγμή. «Σήμερα, ενώπιον του Προϊσταμένου της Εισαγγελίας Εφετών Λαρίσης κου Δασκαλοπούλου θα καταθέσουμε δικόγραφο, με το οποίο αφενός μεν θα δηλώνουμε την ευθεία αντίρρησή μας για το ενδεχόμενο της αντικαταστάσεως των ως άνω Δικαστικών και Εισαγγελικών λειτουργών που επιμελούνται μέχρι τώρα της ανακρίσεως και ταχύτατα έχουν προβεί σε εξαιρετικές ανακριτικές πράξεις, όπως διαπιστώσαμε από τη μελέτη της μέχρι τώρα σχηματισθείσης δικογραφίας, και συγχρόνως ζητούμε αντί της αντικαταστάσεως της κας Σούρλα και του κου Τζαμαλή, ο προϊστάμενος του Πρωτοδικείου Λαρίσης να αποφασίσει άμεσα τον διορισμό και δεύτερου τακτικού Ανακριτού για την όσο δυνατόν ταχύτερη διεξαγωγή και ολοκλήρωση της ανακριτικής διαδικασίας», σημειώνεται στο δελτίο Τύπου του γραφείου του κ. Κούγια. Στο δελτίο Τύπου συμπεριλαμβάνεται και το δικόγραφο που θα κατατεθεί, στο οποίο, μεταξύ άλλων, αναφέρεται: «… οι εντολείς μου πληροφορήθηκαν ότι το ανακριτικό έργο αφαιρείται από αυτούς τους δύο λειτουργούς και θα ανατεθεί σε Εφέτη Ανακριτή με γνωμοδοτούντα Εισαγγελέα είτε τον Προϊστάμενο της Εισαγγελίας Εφετών Λάρισας κο Δασκαλόπουλο, ο οποίος συνταξιοδοτείται σε 3 μήνες, είτε κάποιον άλλο Εισαγγελέα Εφετών και ότι οι ελπίδες τους για την ταχύτατη ανακριτική διερεύνηση της υποθέσεως και την ταχύτατη απόδοση ευθυνών σε αυτούς που πρέπει να αποδοθούν, εξανεμίζονται, αφού κάθε φορά που η Δικαιοσύνη ανέθεσε την ανάκριση σε Εφέτες Ανακριτές, με λίγες εξαιρέσεις (όπως στην υπόθεση αυτοκαθάρσεως της Δικαιοσύνης, όπου την ανάκριση διεξήγαγαν δυο Εφέτες Ανακριτές, οι μετέπειτα Αντιπρόεδροι του Αρείου Πάγου κ.κ. Σίδερης και Μπαλτάς), οι ανακρίσεις βάλτωσαν χρονικά και δυστυχώς με τη μετατροπή των κακουργημάτων σε πλημμελήματα τα εγκλήματα παραγράφηκαν, χωρίς ποτέ κανένας να τιμωρηθεί». Επίσης, τονίζεται στο δικόγραφο ότι οι εντολείς του κ. Κούγια «δηλώνουν ότι δεν επιθυμούν την αντικατάσταση ούτε της Πρωτοδίκη κας Σούρλα ούτε του Προϊσταμένου της Εισαγγελίας Πρωτοδικών Λαρίσης κου Τζαμαλή από Εφέτη Ανακριτή και γνωμοδοτούντα Εισαγγελέα Εφετών αντίστοιχα και συγχρόνως αιτούνται όπως την ανακριτική διαδικασία, εκτός της κας Σούρλα και μόνο για λόγους ταχύτητος στην απονομή της Δικαιοσύνης, διά της ταχυτάτης διεξαγωγής του ανακριτικού έργου, ορισθεί να διενεργήσει και δεύτερος Ανακριτής ή Ανακρίτρια από το Πρωτοδικείο Λαρίσης». Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562311997/tragodia-sta-tempi-stin-athina-simera-o-epikefalis-toy-eyropaikoy-organismoy-sidirodromon/,Κοινωνία,Τραγωδία στα Τέμπη: Στην Αθήνα σήμερα ο επικεφαλής του Ευρωπαϊκού Οργανισμού Σιδηροδρόμων,2023-03-08T07:34:36+02:00,"
Newsroom","Στην Αθήνα μεταβαίνουν σήμερα ο εκτελεστικός διευθυντής του Ευρωπαϊκού Οργανισμού Σιδηροδρόμων (ERA), Γιόζεφ Ντοπελμπάουερ και ο διευθυντής επίγειων μεταφορών της γενικής διεύθυνσης μεταφορών της Ευρωπαϊκής Επιτροπής, Κρίστιαν Σμιτ. Οι δύο άνδρες θα συναντηθούν με τις αρμόδιες ελληνικές αρχές, με θέμα την τεχνική υποστήριξη για τον εκσυγχρονισμό και τη βελτίωση της ασφάλειας των ελληνικών σιδηροδρόμων, στον απόηχο του τραγικού δυστυχήματος στα Τέμπη. Την επίσκεψη των εμπειρογνωμόνων της Επιτροπής και της ERA, ανακοίνωσε η πρόεδρος της Κομισιόν, Ούρσουλα φον ντερ Λάιεν, μετά την τηλεφωνική συνομιλία που είχε το πρωί της 6ης Μαρτίου με τον πρωθυπουργό Κυριάκο Μητσοτάκη. Συζήτησα με τον ΠΘ @kmitsotakis πρόσθετη τεχνική υποστήριξη προς την Ελλάδα για εκσυγχρονισμό & βελτίωση της ασφάλειάς των σιδηροδρόμων. Εμπειρογνώμονες της Επιτροπής & της @ERA_railways μεταβαίνουν αυτή την εβδομάδα στην Αθήνα. Η ασφάλεια των σιδηροδρόμων είναι υψίστης σημασίας. — Ursula von der Leyen (@vonderleyen) March 6, 2023  Το πρόγραμμα των συναντήσεων των εμπειρογνωμόνων στην Αθήνα δεν έχει καθοριστεί, διευκρινίζει εκπρόσωπος της Επιτροπής. Από την πλευρά της Επιτροπής, στην επίσκεψη στην Αθήνα θα μεταβεί και η Ελζμπιέτα Λουκανιούκ, αρμόδια για θέματα ασφάλειας σιδηροδρόμων στο γραφείου της Επιτρόπου Μεταφορών, Αντίνα Βάλεαν. Ο ΕRA ενημέρωσε ότι η ελληνική ρυθμιστική αρχή ασφάλειας σιδηροδρόμων (ΡΑΣ) ζήτησε στις 06/03/2023 τη βοήθειά του σε μέρος των εποπτικών δραστηριοτήτων της ΡΑΣ. Αναφορικά με την διερεύνηση των αιτίων του δυστυχήματος, ο ERA επισημαίνει: «Σύμφωνα με την Οδηγία για την Ασφάλεια (ΕΕ) 2016/798, η υποχρέωση διερεύνησης ατυχημάτων ανήκει στο κράτος μέλος (άρθρο 20.1). Τα κράτη μέλη διασφαλίζουν ότι διενεργείται έρευνα από τον φορέα διερεύνησης που αναφέρεται στο άρθρο 22 μετά από οποιαδήποτε σοβαρό ατύχημα στο σιδηροδρομικό σύστημα της Ένωσης. Στόχος της έρευνας είναι η βελτίωση, όπου είναι δυνατόν, της σιδηροδρομικής ασφάλειας και της πρόληψης ατυχημάτων». ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562311928/volos-sovara-epeisodia-kata-ti-diarkeia-poreias-gia-to-dystychima-sta-tempi/,Κοινωνία,Βόλος: Σοβαρά επεισόδια μετά από πορεία για το δυστύχημα στα Τέμπη,2023-03-08T00:03:52+02:00,"
Newsroom","Σοβαρά και εκτεταμένα επεισόδια σημειώθηκαν αργά το βράδυ της Τρίτης στον κέντρο του Βόλου μετά την πορεία για το δυστύχημα στα Τέμπη, που διοργάνωσαν φοιτητές, αναρχικές και εξωκοινοβουλευτικές συλλογικότητες . Τα επεισόδια ξεκίνησαν λίγο μετά τις 9 το βράδυ, έξω από τον σιδηροδρομικό σταθμό του Βόλου, όταν κατέληξε στην περιοχή η πορεία ενώ πολύ ισχυρές αστυνομικές δυνάμεις είχαν παραταχθεί απέναντι από το κτίριο του σιδηροδρομικού σταθμού. Μια ομάδα νεαρών που είχαν καλυμμένα τα πρόσωπά τους επιτέθηκε στους αστυνομικούς με πέτρες και βόμβες μολότοφ οι οποίοι άρχισαν να ρίχνουν καπνογόνα για να τους διαλύσουν . Τα επεισόδια επεκτάθηκαν και στους γύρω δρόμους, μέχρι και τα κτίρια της Φοιτητικής Εστίας, ενώ οι νεαροί έκλεισαν με φλεγόμενους κάδους τη λεωφόρο 2ας Νοεμβρίου, την Ιάσονος και άλλους δρόμους. Ακολούθησαν οδομαχίες και κυνηγητό στους κεντρικούς δρόμους του Βόλου και οι ομάδες των αντιεξουσιαστών να κατευθύνονται προς τα κεντρικά κτίρια του Πανεπιστημίου Θεσσαλίας και να κλείνονται μέσα στους χώρους του, ενώ ένας νεαρός συνελήφθη από τους αστυνομικούς. Σημαντικές ζημιές προκλήθηκαν και στο ιστορικό και διατηρητέο κτίριο του σιδηροδρομικού σταθμού του Βόλου, όπου οι νεαροί έσπασαν τζάμια και έβαψαν με μπογιές και συνθήματα τους τοίχους του κτιρίου. Πηγή: ΑΠΕ – ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562311403/tragodia-sta-tempi-to-2021-egine-elegchos-gia-ti-symvasi-717-kai-tethike-sto-archeio/,Κοινωνία,Τραγωδία στα Τέμπη: Το 2021 έγινε έλεγχος για τη σύμβαση 717 και τέθηκε στο αρχείο,2023-03-08T07:17:28+02:00,"
Γιάννης Σουλιώτης","Επειτα από καταγγελίες η Οικονομική Εισαγγελία είχε και προ διετίας διεξαγάγει έλεγχο για την περίφημη σύμβαση 717 της ΕΡΓΟΣΕ, με αντικείμενο την αναβάθμιση της ασφάλειας του σιδηροδρομικού δικτύου. Με πόρισμά της, ωστόσο, το 2021 είχε θέσει την υπόθεση στο αρχείο. Ερευνα για τη σύμβαση είχε διεξαγάγει και η Εθνική Αρχή Διαφάνειας (ΕΑΔ), με την έκθεση ελέγχου να αριθμεί 185 σελίδες. Σύμφωνα με διασταυρωμένες πληροφορίες της «Κ», έπειτα από καταγγελίες προερχόμενες από πηγές εντός του Οργανισμού Σιδηροδρόμων Ελλάδας (ΟΣΕ) η Οικονομική Εισαγγελία είχε αποφασίσει να διεξαγάγει έρευνα για τη σύμβαση 717 που έχει ως αντικείμενό της την «Ανάταξη και αναβάθμιση του συστήματος σηματοδότησης και τηλεδιοίκησης» του σιδηροδρομικού άξονα Αθήνα – Θεσσαλονίκη – Προμαχώνας. Η σχετική σύμβαση είχε υπογραφεί το 2014 και μολονότι το έργο έπρεπε να είχε ολοκληρωθεί δύο χρόνια αργότερα, παραμένει ακόμη σε εκκρεμότητα. Προ διετίας όχι μία, αλλά σειρά από καταγγελίες προερχόμενες από το εσωτερικό του ΟΣΕ κατέληξαν στην Οικονομική Εισαγγελία, αφού προηγουμένως είχαν διαβιβαστεί στην τότε εισαγγελέα Διαφθοράς, Ελένη Τουλουπάκη. Αφορούσαν πρωτίστως ζητήματα απιστίας. Οπως ήταν αναμενόμενο, η Οικονομική Εισαγγελία αποφάσισε να πραγματοποιήσει προκαταρκτική εξέταση, στο πλαίσιο της οποίας ζήτησε από την Εθνική Αρχή Διαφάνειας να διεξαγάγει έλεγχο επί της σύμβασης. Η εντολή για διενέργεια ελέγχου στην εταιρεία ΕΡΓΟΣΕ δόθηκε το 2019 και το πόρισμα ελέγχου της ΕΑΔ υπεβλήθη στους οικονομικούς εισαγγελείς στις 30 Σεπτεμβρίου 2021. Το πόρισμα αριθμεί 185 σελίδες και όπως προκύπτει από επίσημη απάντηση της ΕΑΔ σε ερώτηση της «Κ» διαπιστώνει μεταξύ άλλων τα εξής: α) Παράλειψη τήρησης των υποχρεωτικών προθεσμιών έγκρισης των μελετών. β) Σφάλματα κυρίως στην τηλεδιοίκηση Αθήνας και Λάρισας κατά το στάδιο της σύνταξης των τευχών δημοπράτησης. γ) Χαμηλή και δυσανάλογη του συμβατικού χρόνου πρόοδο των εργασιών, λόγω καθυστέρησης εκπλήρωσης των συμβατικών υποχρεώσεων του αναδόχου. Η Εθνική Αρχή Διαφάνειας είχε προτείνει την άσκηση πειθαρχικών διώξεων σε στελέχη της ΕΡΓΟΣΕ, όπως επίσης και την επιβολή προστίμου ύψους 1,3 εκατ. ευρώ. Η Οικονομική Εισαγγελία πάντως αποφάσισε να αρχειοθετήσει την υπόθεση καθώς, όπως εξηγούν νομικοί κύκλοι, δεν είχαν προκύψει ενδείξεις απιστίας, αδίκημα για το οποίο διενεργήθηκε η προκαταρκτική εξέταση. Μετά την πρόσφατη παραγγελία Ντογιάκου η υπόθεση ξανανοίγει. Αρκετούς μήνες αργότερα, τον επανέλεγχο της σύμβασης και όσων είχαν μεσολαβήσει από την υπογραφή της το 2014 μέχρι σήμερα ανέλαβε η Ευρωπαϊκή Εισαγγελία. Η ανάμειξή της προέκυψε κατόπιν καταγγελίας που έφτασε σε αυτήν τον Μάιο του 2022. Η σύμβαση 717 άλλωστε είναι χρηματοδοτούμενη σε ποσοστό 85% από κοινοτικά κονδύλια. Η Ευρωπαϊκή Εισαγγελία απηύθυνε αίτημα στις ελληνικές εισαγγελικές αρχές ζητώντας να μάθει εάν για την ίδια υπόθεση –δηλαδή τη σύμβαση 717– υπάρχει εκκρεμής δικογραφία. Η απάντηση δόθηκε πέντε μήνες αργότερα, τον Οκτώβριο του 2022, με τους οικονομικούς εισαγγελείς να διαμηνύουν στους Ευρωπαίους συναδέλφους τους ότι η παλαιότερη έρευνά τους είχε τεθεί στο αρχείο. Η έρευνα της Ευρωπαϊκής Εισαγγελίας βρίσκεται σε εξέλιξη και τα αμέσως επόμενα εικοσιτετράωρα αναμένεται να κληθούν για κατάθεση στελέχη της ΕΡΓΟΣΕ και των εταιρειών της κοινοπραξίας. "
kathimerini.gr,https://www.kathimerini.gr/society/562311394/tragodia-sta-tempi-i-vlavi-i-monodromisi-kai-to-ypodeigma/,Κοινωνία,"Τραγωδία στα Τέμπη: Η βλάβη, η μονοδρόμηση και το «υπόδειγμα»",2023-03-08T07:11:51+02:00,"
Γιάννης Παπαδόπουλος","Βράδυ Τρίτης 28 Φεβρουαρίου. Ηταν η πέμπτη συνεχόμενη νυχτερινή βάρδιά του στο πόστο του σταθμάρχη στη Λάρισα. Επιανε δουλειά, βάσει του σχετικού οργανογράμματος, στις 22.00. Νωρίτερα το απόγευμα, στις 15.54, είχε προκύψει βλάβη σε ένα τμήμα του σιδηροδρομικού δικτύου. Η επιβατική αμαξοστοιχία 56 που εκτελούσε το δρομολόγιο Αθήνα – Θεσσαλονίκη μόλις είχε σταθμεύσει στον Παλαιοφάρσαλο όταν κόπηκε ένα καλώδιο ηλεκτροκίνησης και έπεσε πάνω στον συρμό. Το σήμα αποβίβασης ανακλήθηκε μέχρι να διαπιστωθεί ότι δεν υπήρχε κίνδυνος για τους επιβάτες. Η αμαξοστοιχία 56 αναχώρησε λίγο μετά τις 19.00 από τον Παλαιοφάρσαλο, καλύπτοντας την απόσταση μέχρι τη Λάρισα με ντιζελομηχανή. Στο κομμάτι εκείνο μέχρι και τη Λάρισα τα διερχόμενα τρένα θα έπρεπε να κινηθούν αντίθετα, στο ρεύμα καθόδου. Από τη Λάρισα και έπειτα, σύμφωνα με τις διαθέσιμες μαρτυρίες, δεν υπήρχε λόγος μονοδρόμησης. Τα τρένα θα έπρεπε να κινηθούν κανονικά σε διπλή γραμμή. Η επιβατική αμαξοστοιχία 62, όμως, αναχώρησε λίγο μετά τις 23.00 προς Νέους Πόρους στο ρεύμα καθόδου. Λίγα λεπτά αργότερα συναντήθηκε με μια εμπορική αμαξοστοιχία που ακολουθούσε αντίθετη πορεία. Η μετωπική σύγκρουση, χωρίς τη λειτουργία ειδικών ηλεκτρονικών συστημάτων ασφαλείας και πρόληψης του ανθρώπινου λάθους σε εκείνο το σημείο, ήταν πλέον αδύνατο να αποτραπεί. Στην απολογία του, η οποία είδε το φως της δημοσιότητας, ο προφυλακιστέος σταθμάρχης της Λάρισας έδωσε τη δική του εκδοχή για το τι συνέβη τη μοιραία νύχτα. Ανέφερε ότι έφτασε στον σταθμό της Λάρισας στις 21.20 και ότι εκείνη τη στιγμή βρισκόταν στη γραμμή ανόδου η αμαξοστοιχία 56, η οποία μισή ώρα αργότερα αναχώρησε κανονικά προς Θεσσαλονίκη με εντολή συναδέλφου του. Μία ώρα μετά, στις 22.25, βάσει των όσων ισχυρίζεται, ήταν ο μοναδικός σταθμάρχης στη Λάρισα, καθώς οι δύο συνάδελφοί του, που κανονικά είχαν βάρδια μέχρι τις 23.00, φέρεται να είχαν φύγει νωρίτερα. Μια εμπορική αμαξοστοιχία που μετέφερε κοντέινερ με εμπορεύματα είχε αναχωρήσει στις 19.50 από τη Θεσσαλονίκη με κατεύθυνση προς Αθήνα. Λίγα λεπτά νωρίτερα, στις 19.22, είχε ξεκινήσει το δικό της δρομολόγιο η επιβατική αμαξοστοιχία IC 62 από την Αθήνα. Λόγω του προβλήματος που είχε εκδηλωθεί στο δίκτυο σταμάτησε περίπου για 48 λεπτά στον Παλαιοφάρσαλο και μετά κατευθύνθηκε στη Λάρισα. Αφού κατέβηκαν κάποιοι επιβάτες και επιβιβάστηκαν άλλοι, στο τρένο πλέον βρίσκονταν 352 άτομα, εκ των οποίων οι 10 ήταν μέλη του πληρώματος. Εμπειρος μηχανοδηγός, ο οποίος είχε περάσει νωρίτερα εκείνη την ημέρα από το συγκεκριμένο σημείο, εξηγεί στην «Κ» ότι λόγω μη λειτουργίας της τηλεδιοίκησης η κυκλοφορία γίνεται με τηλεγραφήματα, συνεννοήσεις μέσω ραδιοτηλεφώνου και έγγραφες υποδείξεις. Εάν είχε τεθεί σε λειτουργία το ETCS, το Ευρωπαϊκό Σύστημα Διαχείρισης της Σιδηροδρομικής Κυκλοφορίας, θα υπήρχε μια πρόσθετη δικλίδα ασφαλείας για αποφυγή του ανθρώπινου λάθους. Χωρίς αυτό η συγκοινωνία πραγματοποιείται με άλλους όρους. «Είναι σαν να κινείσαι σε έναν δρόμο περνώντας κόκκινα φανάρια», έχουν επισημάνει στην «Κ» συνάδελφοί του για τις συνθήκες υπό τις οποίες εργάζονται. Ο μηχανοδηγός που μίλησε στην «Κ» αναφέρει ότι βάσει του σχετικού κανονισμού κυκλοφορίας του ΟΣΕ έπρεπε να δοθεί στον συνάδελφό του στο IC 62 υπηρεσιακό χαρτί (το οποίο αποκαλείται «υπόδειγμα 1001» και λειτουργεί κατά κάποιον τρόπο σαν δεσμευτική οδηγία) από τον σταθμάρχη. Με το συγκεκριμένο έγγραφο θα υποδείκνυε πού θα έπρεπε να κινηθεί, σε ποια γραμμή. Αυτό, σύμφωνα με όσα έχουν γίνει γνωστά μέχρι στιγμής, δεν συνέβη. Στην απολογία του ο σταθμάρχης φέρεται να υποστήριξε ότι λόγω φόρτου εργασίας δεν ακολούθησε τις ενδεδειγμένες ενέργειες αναγγελίας για την πορεία που θα ακολουθούσε έπειτα η επιβατική αμαξοστοιχία. Κανονικά θα έπρεπε να ενημερώσει τον μηχανοδηγό ότι κυκλοφορεί σε διπλή γραμμή ανόδου έως φωτόσημο εισόδου Νέων Πόρων, δηλαδή ότι μετά τη Λάρισα συνεχίζει κανονικά την πορεία του και όχι σε μονή γραμμή. Στον διάλογό τους που έχει δοθεί στη δημοσιότητα ακούγεται η εξής συνομιλία: Μηχανοδηγός: Η Λάρισα ακούει;.Σταθμάρχης: Ακούει. Με 47 νούμερο περνάτε κόκκινο φωτόσημο εξόδου έως φωτόσημο εισόδου Νέων Πόρων.Μηχανοδηγός: Βασίλη, φεύγω;.Σταθμάρχης: Φεύγεις, φεύγεις. Ο ίδιος, βάσει όσων έχει καταθέσει, δεν φαίνεται πως αντιλήφθηκε τι είχε συμβεί και ότι η επιβατική αμαξοστοιχία συνέχισε τη διαδρομή της προς Θεσσαλονίκη κινούμενη στην κάθοδο. «Δεν μπορώ να συνειδητοποιήσω πώς έχει γίνει το συμβάν. Δεν θυμάμαι τι έγινε», φέρεται να κατέθεσε. «Αυτό που μπορώ να εικάσω είναι ότι το κλειδί κούμπωσε στιγμιαία και στη συνέχεια ξεκούμπωσε και γύρισα στην παρακαμπτήριο, δίχως όμως να αλλάξουν οι λυχνίες στον πίνακα». Ενημερώθηκε για τη σύγκρουση των τρένων από την Πυροσβεστική. «Κάλεσα και τις δύο αμαξοστοιχίες και δεν μου αποκρίθηκε καμιά, ενημέρωσα δε τη σταθμάρχη Νέων Πόρων για να καλέσει κι αυτή, αλλά δεν υπήρχε καμιά απόκριση και εκεί κατάλαβα τι είχε συμβεί», ισχυρίστηκε. Από τα ηχητικά ντοκουμέντα που δημοσιεύθηκαν στην ηλεκτρονική σελίδα protothema.gr προκύπτει ότι αρκετά λεπτά μετά τη σύγκρουση δεν είχε καταλάβει τι έχει συμβεί. Στις 23.41 επικοινωνεί μαζί του ο ρυθμιστής κυκλοφορίας από την Αθήνα και ακολουθεί ο εξής διάλογος: Ρυθμιστής κυκλοφορίας: Από πού το έδιωξες το 62; Διάλογος του ρυθμιστή κυκλοφορίας από την Αθήνα με τον σταθμάρχη Λάρισας αποκαλύπτει ότι έως τις 23.41, σχεδόν 20 λεπτά μετά το δυστύχημα, δεν είχε αντιληφθεί το παραμικρό. Σταθμάρχης Λάρισας: Στη γραμμή ανόδου κανονικά. Ρυθμιστής κυκλοφορίας: Γιατί αυτοί λένε ότι έχει γίνει εμπορικό με… τέτοιο… έχει γίνει σύγκρουση. Σταθμάρχης Λάρισας: Αμάν! Στις 23.47, ο ρυθμιστής κυκλοφορίας επικοινωνεί για δεύτερη φορά με τον σταθμάρχη και ρωτάει ξανά τον σταθμάρχη από ποια γραμμή έδιωξε το Ιntercity. Εκείνος απαντάει ότι το είχε στη γραμμή της ανόδου και αναφέρει ότι εκείνη την ημέρα είχε πρόβλημα με τα κλειδιά. Στις 00.06, η σταθμάρχης των Νέων Πόρων επικοινωνεί σοκαρισμένη μαζί του. Από τον διάλογο προκύπτει ότι ο σταθμάρχης δεν είχε καταλάβει τι συνέβη. – Eλα, Ελένη. – Βασίλη, τι έχει συμβεί; – Εγινε τράκα. – Ναι, πώς έγινε τράκα; – Δεν ξέρω, Ελένη, δεν ξέρω, ό,τι και να σου πω θα σου πω ψέματα. Τώρα πώς έγινε και μπήκε στην κάθοδο αυτό το τρένο, δεν ξέρω… Ο ίδιος υποστήριξε ότι ο μηχανοδηγός της εμπορικής αμαξοστοιχίας θα έπρεπε να αντιδράσει βλέποντας ότι έχει σταλεί στο ρεύμα καθόδου και να τον είχε ρωτήσει σχετικά, ή να είχε σταματήσει το τρένο. Εν ενεργεία σταθμάρχης που μίλησε στην «Κ» με τον όρο της ανωνυμίας, εκτιμά ότι πιθανόν ο συνάδελφός του στη Λάρισα ξέχασε το κλειδί σε λάθος θέση και γι’ αυτό οδηγήθηκε η αμαξοστοιχία στο αντίθετο ρεύμα. Ο ίδιος υποστηρίζει ότι τουλάχιστον για πέντε λεπτά μετά την αναχώρηση του τρένου από τη Λάρισα θα έπρεπε ο σταθμάρχης να είναι σε θέση να διαπιστώσει ότι η αμαξοστοιχία πήγαινε στην κάθοδο. «Θα έπρεπε να το σταματήσει, να το γυρίσει πίσω. Μετά θα τον τιμωρούσαν πειθαρχικά, αλλά το δυστύχημα θα είχε αποφευχθεί», υποστηρίζει. Προσθέτει ακόμη ότι εάν λειτουργούσαν σε όλο το δίκτυο σύγχρονα συστήματα ασφαλείας θα είχε αποτραπεί η σύγκρουση και χαρακτηρίζει «αδιανόητο» αυτό που συνέβη. "
kathimerini.gr,https://www.kathimerini.gr/society/562311379/tragodia-sta-tempi-erchontai-poinikes-dioxeis-se-akomi-tria-atoma/,Κοινωνία,Τραγωδία στα Τέμπη: Έρχονται ποινικές διώξεις σε ακόμη τρία άτομα,2023-03-08T09:37:15+02:00,"
Ιωάννα Μάνδρου","Νέα πρόσωπα, τουλάχιστον τρία, έχουν ήδη μπει στο κάδρο των ποινικών ευθυνών και των ενόχων για την τραγωδία στα Τέμπη, καθώς οι ανακριτικές διαδικασίες «τρέχουν» στη Λάρισα ενόψει και της σύγκλησης της ολομέλειας των εφετών, που αναμένεται να οδηγήσει τις προσεχείς ημέρες στην αναβάθμιση των ερευνών με την ανάθεσή τους σε δύο εφέτες-ανακριτές. Σύμφωνα με πληροφορίες, οι ανακριτικές αρχές, ενώπιον των οποίων σταθμάρχες της Λάρισας σε άλλες βάρδιες, εκτός από το μοιραίο βράδυ της Τρίτης, αλλά και άλλοι σιδηροδρομικοί καταθέτουν, θα προχωρήσουν πολύ σύντομα σε νέες ποινικές διώξεις για το τραγικό δυστύχημα, καθώς ήδη υπάρχουν επιβαρυντικά στοιχεία για συμμετοχή στις ευθύνες του σταθμάρχη και για άλλα άτομα. Ειδικότερα, σύμφωνα με πληροφορίες, μετά την απολογία του σταθμάρχη, ο οποίος αποδέχθηκε την ευθύνη του, αλλά έβαλε στο κάδρο των ευθυνών και τον επιθεωρητή στη διεύθυνση της κυκλοφορίας αλλά και συναδέλφους του σταθμάρχες, η αρμόδια ανακρίτρια έχει συγκεντρώσει επιβαρυντικό υλικό για ακόμη τρία πρόσωπα. Στο κάδρο των ευθυνών έχουν μπει κατά πληροφορίες ο επιθεωρητής που έβαλε τον άπειρο σταθμάρχη στη βάρδια, ο σταθμάρχης της απογευματινής βάρδιας που όφειλε να μείνει στη θέση του έως τις 11 το βράδυ, αλλά και ο κεντρικός υπεύθυνος για τις βάρδιες στα κρίσιμα σιδηροδρομικά πόστα που είναι εκείνος ο οποίος δίνει τις γενικές κατευθύνσεις για να μπορούν να διασφαλίζονται η μετακίνηση των επιβατών και η κυκλοφορία των τρένων. Επίσης, οι ανακριτικές διαδικασίες στρέφονται ήδη στην αναζήτηση της ευθύνης που πιθανότατα είχε ο μηχανοδηγός της μοιραίας αμαξοστοιχίας, ο οποίος έχασε τη ζωή του στο τραγικό δυστύχημα, καθώς υπάρχουν μαρτυρίες στην ανάκριση ότι θα όφειλε να επισημάνει στον άπειρο σταθμάρχη το λάθος του και να ζητήσει διευκρινίσεις για τη λανθασμένη πορεία του τρένου. Ομως για το πλήρες ξεκαθάρισμα της ευθύνης ενός εκάστου, καθώς υπάρχουν ήδη αντιφατικές μαρτυρίες από τους εξετασθέντες σιδηροδρομικούς αλλά και από την απολογία του σταθμάρχη, τα πορίσματα της πραγματογνωμοσύνης, που ήδη είναι έτοιμη για τα αίτια του τραγικού δυστυχήματος, θα δώσουν κρίσιμα και άκρως διαφωτιστικά στοιχεία για το πώς φθάσαμε να θρηνούμε τόσα θύματα. Το πόρισμα των πραγματογνωμόνων που ορίστηκαν με εισαγγελική εντολή, σύμφωνα με πληροφορίες, θα κατατεθεί το αργότερο σήμερα στις ανακριτικές αρχές και θα περιλαμβάνει πλήρη και λεπτομερή αξιολόγηση των συνομιλιών ανάμεσα στους σταθμάρχες πριν από τη μοιραία σύγκρουση, τις ηλεκτρονικές αποτυπώσεις της πορείας του τρένου, την κίνηση της εμπορικής αμαξοστοιχίας, καθώς και τις κινήσεις των τρένων που προηγήθηκαν πριν από το τραγικό συμβάν. Και ενώ αναμένονται ποινικές εξελίξεις για την τραγωδία στα Τέμπη, ο εισαγγελέας του Αρείου Πάγου Ισίδωρος Ντογιάκος, ο οποίος ήδη από προχθές έδωσε εντολή έρευνας και για τα ανεκπλήρωτα έργα στο σιδηροδρομικό δίκτυο, χθες παρήγγειλε στην Εισαγγελία της Θεσσαλονίκης να του στείλουν τη δικογραφία που είχε σχηματιστεί το 2017, όταν τρένο εκτροχιάστηκε με τέσσερις νεκρούς, ανάμεσα στους οποίους και ο ένας από τους δύο μηχανοδηγούς. Ο δεύτερος μηχανοδηγός που επέζησε, παραπέμφθηκε ως υπεύθυνος της τραγωδίας, αλλά στο δικαστήριο, το 2022, αθωώθηκε. Σύμφωνα με πληροφορίες, ο εισαγγελέας του Αρείου Πάγου ζήτησε τώρα τη δικογραφία για το δυστύχημα του 2017, καθώς δημοσιεύματα αναφέρουν ότι και τότε και σήμερα είχαν γίνει παρόμοιες καταγγελίες για ευθύνες σχετικά με την κατάσταση εκσυγχρονισμού του σιδηροδρομικού δικτύου, οι οποίες τότε –το 2017– δεν διερευνήθηκαν, και ίσως κριθεί σκόπιμο κάτι τέτοιο να γίνει τώρα. Στο κάδρο των ευθυνών ο επιθεωρητής που τοποθέτησε τον σταθμάρχη στις βάρδιες και ακόμη δύο συνάδελφοί του. Παράλληλα, ο οικονομικός εισαγγελέας Χρήστος Μπαρδάκης, μετά τη χθεσινή παραγγελία του εισαγγελέα του Αρείου Πάγου Ισίδωρου Ντογιάκου για κατά απόλυτη προτεραιότητα διερεύνηση όλων των συμβάσεων που καθυστέρησαν ή δεν υλοποιήθηκαν όπως έπρεπε για τον εκσυγχρονισμό του σιδηροδρομικού δικτύου, ανέθεσε τις έρευνες για τα έργα σε τρεις εισαγγελείς. Στον εισαγγελέα Εφετών Μιχάλη Μιχαλόπουλο, που θα είναι και ο επικεφαλής του εισαγγελικού κλιμακίου, και στους εισαγγελείς Δημήτρη Αποστολά και Αθανασία Βλάχου, η οποία στο παρελθόν είχε χειριστεί τις έρευνες για τη σύμβαση 717 του 2014, σύμβαση για τον εκσυγχρονισμό του σιδηροδρομικού δικτύου, η οποία δεν υλοποιήθηκε και αφού πέρασε από σαράντα κύματα, τελικά υπήρξε σύμβαση που τη συμπλήρωσε (συμπληρωματική), ενώ το σύνολο του έργου μέχρι σήμερα δεν έχει ολοκληρωθεί πλήρως. Η έρευνα της εισαγγελέως Αθανασίας Βλάχου για τη σύμβαση 717 οδήγησε σε αρχειοθέτηση των καταγγελιών που προκάλεσαν την εισαγγελική παρέμβαση και αφορούσαν σε ζημία του Δημοσίου ύψους 3 εκατομμυρίων ευρώ από τις καθυστερήσεις των έργων. Ομως από τις έρευνες που έκανε και η Αρχή Διαφάνειας, το πόρισμα της οποίας διαβιβάστηκε στην Οικονομική Εισαγγελία, σύμφωνα με πληροφορίες, δεν προέκυψε ότι το Δημόσιο υπέστη ζημία και έτσι η υπόθεση μπήκε στο αρχείο το 2021. Ανασύρθηκε όμως στη συνέχεια το 2022, καθώς προέκυψαν νεότερα στοιχεία τα οποία έθεσε υπόψη της Οικονομικής Εισαγγελίας η Ευρωπαϊκή Εισαγγελία, η οποία και έως σήμερα έχει αναλάβει έρευνα σε σκέλος αυτής της υπόθεσης σχετικά με τη διαχείριση κοινοτικών κονδυλίων. Πέρα όμως από την έρευνα της Ευρωπαϊκής Εισαγγελίας, σύμφωνα με πληροφορίες η Οικονομική Εισαγγελία, όσον αφορά τα αδικήματα απιστίας σε βάρος του Δημοσίου (δηλαδή την πρόκληση οικονομικής ζημίας στο Δημόσιο) από τη μη υλοποίηση των συμβάσεων για τα τρένα, διερευνά ήδη: • Σύμβαση του 2005 για εκσυγχρονισμό του σιδηροδρομικού δικτύου στο κομμάτι Αθήνα, Αχαρνές, Λιόσια, Κόρινθος. • Σύμβαση του 2013 για το κομμάτι Αχαρνές – Τιθορέα. • Σύμβαση του 2013 επίσης για το κομμάτι Τιθορέα – Δομοκός. • Σύμβαση του 2015 για το κομμάτι Πειραιάς – Αθήνα. Οι έρευνες της Οικονομικής Εισαγγελίας, σύμφωνα με πληροφορίες, αφορούν μόνο τη διαπίστωση αν υπήρξε αδίκημα απιστίας εις βάρος του Δημοσίου και όχι άλλα αδικήματα. "
kathimerini.gr,https://www.kathimerini.gr/society/562311100/tempi-oi-dialogoi-toy-stathmarchi-larisas-prin-kai-meta-to-dystychima/,Κοινωνία,Τέμπη: Οι διάλογοι του σταθμάρχη Λάρισας πριν και μετά το δυστύχημα,2023-03-07T20:48:42+02:00,"
Newsroom","Νέες συνομιλίες από τη βραδιά του τραγικού σιδηροδρομικού δυστυχήματος στα Τέμπη έρχονται στη δημοσιότητα. Πρόκειται για διαλόγους ανάμεσα στον σταθμάρχη Λάρισας και τη σταθμάρχη Νέων Πόρων, καθώς και ανάμεσα στον μοιραίο σταθμάρχη και τον ρυθμιστή κυκλοφορίας από την Αθήνα, τους οποίους φέρνει στο φως το «Πρώτο Θέμα».  Η πρώτη συνομιλία – ανάμεσα στον σταθμάρχη Λάρισας και τη σταθμάρχη Νέων Πόρων – γίνεται λίγα λεπτά πριν την ολέθρια σύγκρουση και στη διάρκεια της, ο σταθμάρχης ενημερώνει πως «διώχνει το 62» – δηλαδή την επιβατική αμαξοστοιχία IC 62. Σταθμάρχης Λάρισας: ΕλαΣταθμάρχης Νέων Πόρων: Ελα, ΒασίληΣταθμάρχης Λάρισας: Τώρα σου διώχνω το 62Σταθμάρχης Νέων Πόρων: Ναι, έλα, διώξ’ το, και σε παίρνω μετά… πάρε με εσύ.Σταθμάρχης Λάρισας: Εγινε, έγινε Η δεύτερη συνομιλία – ανάμεσα στον σταθμάρχη Λάρισας και τον ρυθμιστή κυκλοφορίας από την Αθήνα – πραγματοποιείται στα 23:24, ελάχιστα μόλις λεπτά από τη στιγμή του δυστυχήματος. Εκεί ο ρυθμιστής κυκλοφορίας ενημερώνει τον σταθμάρχη Λάρισας ότι παρατηρείται πρόβλημα στο δίκτυο ηλεκτροδότησης των τρένων. Σταθμάρχης Λάρισας: ΕλαΣταθμάρχης Αθήνας: Βασίλη, αυτοί λένε στο 2598 μέχρι τη Λάρισα, τους το είπανε ότι δεν έχουνε ρεύμαΣταθμάρχης Λάρισας: Το 2597;Σταθμάρχης Αθήνας: Το 98. Ποιο έχετε εκεί μέσα;Σταθμάρχης Λάρισας: Το 2598 το ’χω. Τι…Σταθμάρχης Αθήνας: Για ρώτησέ τον. Εχεις ρεύμα; Γιατί ειδοποιήσανε;Σταθμάρχης Λάρισας: Καλώς. Αυτοί λένε στη Ραψάνη, άλλος μου έλεγε τώρα…Σταθμάρχης Αθήνας: Για πάρε τώρα το 2598Σταθμάρχης Λάρισας: Καλώς, έγινε Τρία λεπτά αργότερα, οι δύο τους ξανασυνομιλούν για το ίδιο πρόβλημα χωρίς να γνωρίζουν τι έχει συμβεί στα Τέμπη.   Σταθμάρχης Λάρισας: ΕλαΣταθμάρχης Αθήνας: ΒασίληΣταθμάρχης Λάρισας: ΕλαΣταθμάρχης Αθήνας: Υπάρχει κανένα πρόβλημα;Σταθμάρχης Λάρισας: Για ποιο πράγμα;Σταθμάρχης Αθήνας: Υπάρχει… δεν έχετε ρεύμα εκεί;Σταθμάρχης Λάρισας: Τώρα με πήρε εμένα ο ρυθμιστής έλξης ότι σαν είδε τέτοιο στη Ραψάνη, αλλά εμένα δεν μου είπε κανείς τίποτα, δεν μου είπε… κανένας τίποτα τώρα.Σταθμάρχης Αθήνας: Ο ΡΟΕ τι σου είπε; Οτι έχουμε πρόβλημα ή δεν έχουμε;Σταθμάρχης Λάρισας: Αυτός λέει ότι είδε ένα προβληματάκι, αλλά δεν ξέρει κι αυτός ακόμη τι γίνεταιΣταθμάρχης Αθήνας: Εγινε, καλώς. Πες το μου, ε;Σταθμάρχης Λάρισας: Ναι, ναι, ναι Στις 23:41, οπότε και καταγράφεται η επόμενη συνομιλία τους, ο ρυθμιστής κυκλοφορίας γνωρίζει ότι υπάρχει σύγκρουση και ρωτά τον σταθμάρχη «από πού έδιωξε το 62», με τον σταθμάρχη να απαντά πως το το έστειλε «στην άνοδο». Όταν ο ρυθμιστής του μεταφέρει την πληροφορία ότι έχει υπάρξει σύγκρουση με εμπορικό τρένο, ο σταθμάρχης αναφωνεί «Αμάν».  Σταθμάρχης Λάρισας: Ναι;Σταθμάρχης Αθήνας: Βασίλη…Σταθμάρχης Λάρισας: ΕλαΣταθμάρχης Αθήνας: Το 62 από πού το έδιωξες;Σταθμάρχης Λάρισας: Εεε;Σταθμάρχης Αθήνας: Από πού το έδιωξες το 62;Σταθμάρχης Λάρισας: Στη γραμμή ανόδου κανονικάΣταθμάρχης Αθήνας: Γιατί αυτοί λένε ότι έχει γίνει εμπορικό με… τέτοιο… έχει γίνει σύγκρουσηΣταθμάρχης Λάρισας: Αμάν!Σταθμάρχης Αθήνας: Πότε έγινε αυτό;Σταθμάρχης Λάρισας: Καλώς, δεν ξέρω. Ο,τι και να σας πω…Σταθμάρχης Αθήνας: Ανοδο δεν το έστειλες;Σταθμάρχης Λάρισας: ΝαιΣταθμάρχης Αθήνας: Και η άλλη κάθοδο. Έγινε Στις 23.47, ο ρυθμιστής κυκλοφορίας επικοινωνεί εκ νέου με τον σταθμάρχη Λάρισας, ενημερώνοντάς τον για το σημείο του δυστυχήματος, ενώ τον ξαναρωτάει για τα κλειδιά, με τον σταθμάρχη να του λέει πως είχε αντιμετωπίσει πρόβλημα. Σταθμάρχης Αθήνας: Στον Ευαγγελισμό είναι, λένε. Τι έχει γίνει;Σταθμάρχης Λάρισας: Πρέπει να έγινε τράκαΣταθμάρχης Αθήνας: Τι τράκα; Με ποιον;Σταθμάρχης Λάρισας: Δεν ξέρω. Παντελή;Σταθμάρχης Αθήνας: Ναι;Σταθμάρχης Λάρισας: Από δω έφυγε στη γραμμή ανόδου. Τι έγινε, πως και τι με τα κλειδιά σήμερα, δεν ξέρω τι γίνεται. Οπως έγινε και με το 2597. Τώρα τι έγινε, πως πήγαν εκεί πέρα αυτοί, δεν ξέρω. Ο,τι και να σου πω, θα σου πω ψέματα.Σταθμάρχης Αθήνας: Εσύ από την άνοδο δεν το έδιωξες;Σταθμάρχης Λάρισας: Από άνοδο. Από άνοδο την έδιωξα από εδώ πέρα. Τώρα πως γύρισαν τα κλειδιά αυτά…Πώς γύρισαν τα κλειδιά και μπήκε στη κάθοδο;Σταθμάρχης Αθήνας: Έχει γίνει τράμπα με το εμπορικό;Σταθμάρχης Λάρισας: ΝαιΣταθμάρχης Αθήνας: Σίγουρο είναι αυτό;Σταθμάρχης Λάρισας: ΝαιΣταθμάρχης Αθήνας: Εγινε Στις 23.57, ο ρυθμιστής επιμένει και ρωτά ξανά τον σταθμάρχη αν έδιωξε σωστά το τρένο με τον σταθμάρχη Λάρισας να επαναλαμβάνει πως αντιμετώπιζε πρόβλημα με τα κλειδιά. Σταθμάρχης Λάρισας: Ελα, ΠαντελήΣταθμάρχης Αθήνας: Να σου πω, έχει πάει κανένας στο σημείο να μας πει;Σταθμάρχης Λάρισας: Ε, τώρα πήρα… έχω πάρει και τους τεχνίτες από τη γραμμή να πάνεΣταθμάρχης Αθήνας: ΝαιΣταθμάρχης Λάρισας: Και η πυροσβεστική είναι εκείΣταθμάρχης Αθήνας: Τι λένε ακριβώς;Σταθμάρχης Λάρισας: Δεν ξέρω τώρα τι έγινε…Σταθμάρχης Αθήνας: Εσύ κανονικά… έφυγε από άνοδο το τρένο;Σταθμάρχης Λάρισας: Ναι, ναι. Σήμερα είδες που σου είπα ότι είχα πρόβλημα με τα κλειδιάΣταθμάρχης Αθήνας: Μου τα είπες αυτά, αλλά αυτό έφυγε από την άνοδο;Σταθμάρχης Λάρισας: Τώρα πώς έγινε το κλειδί, ενώ είναι γυρισμένο στην ευθεία και ήταν… εεε… Δεν ξέρω τι γίνεταιΣταθμάρχης Αθήνας: Τέλος πάντων, εσύ από άνοδο όμως έδιωξες; Αυτό δεν είναι;Σταθμάρχης Λάρισας: Εγώ, έφυγε από άνοδοΣταθμάρχης Αθήνας: ΝαιΣταθμάρχης Λάρισας: Τώρα από εκεί και μετά πώς έγινε και μπήκε στην κάθοδο, με τα κλειδιά αυτά… Δεν ξέρω σήμερα τι έγινε.Σταθμάρχης Αθήνας: Τέλος πάντων, έγινε. Ό,τι ενημέρωση… να με ενημερώσεις αμέσωςΣταθμάρχης Λάρισας: Ναι, ναι, ναι Στις 00:06, υπάρχει νέα επικοινωνία του σταθμάρχη Λάρισας με τη σταθμάρχη Νέων Πόρων:Σταθμάρχης Νέων Πόρων: Βασίλη τι έχει συμβεί;Σταθμάρχης Λάρισας: Εγινε τράκαΣταθμάρχης Νέων Πόρων: Ναι, πως έγινε τράκα;Σταθμάρχης Λάρισας: Δε ξέρω, ότι και να σου πω Ελένη, θα σου πω ψέματα…Τώρα πως έγινε και μπήκε στην κάθοδο αυτό το τρένο…Δεν ξέρω. Κλείσε.Σταθμάρχης Νέων Πόρων: Εντάξει Στις 00:21, ρυθμιστής και σταθμάρχης Λάρισας έχουν νέα επικοινωνία. Ο πρώτος ρωτά για ακόμη μια φορά αν «έδιωξε σωστά το τρένο» με τον σταθμάρχη να απαντά καταφατικά.  Σταθμάρχης Λάρισας: Ελα, ΠαντελήΣταθμάρχης Αθήνας: Βασίλη, εσένα σου έδειχνε άνοδο ότι έφυγε το τρένο, έτσι δεν είναι;Σταθμάρχης Λάρισας: ΝαιΣταθμάρχης Αθήνας: ΑνοδοΣταθμάρχης Λάρισας: ΝαιΣταθμάρχης Αθήνας: Ναι, έγινε, καλώς. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/politics/562311052/androylakis-i-tragodia-sta-tempi-anedeixe-tin-adynamia-tis-politeias-na-eggyithei-tin-asfaleia/,Πολιτική,Ανδρουλάκης: Η τραγωδία στα Τέμπη ανέδειξε την αδυναμία της πολιτείας να εγγυηθεί την ασφάλεια,2023-03-07T19:56:41+02:00,"
Newsroom","Το προεδρείο της Ευρω-ομάδας των Σοσιαλιστών και Δημοκρατών (S&D) κατόπιν πρόσκλησης του προέδρου του ΠΑΣΟΚ, Νίκου Ανδρουλάκη θα συνεδριάσει το διήμερο 9 και 10 Μαρτίου 2023 στην Αθήνα. Συγκεκριμένα, την Πέμπτη 9 Μαρτίου στις 16:00 θα πραγματοποιηθεί ανοιχτή συνεδρίαση του προεδρείου της Ευρω-ομάδας των Σοσιαλιστών και Δημοκρατών για την κοινωνική κατοικία, την προστασία της πρώτης κατοικίας των αδύναμων δανειοληπτών και την εργασιακή επισφάλεια των νέων στην Τεχνόπολη στο Γκάζι. Επιπλέον, την Παρασκευή 10 Μαρτίου στις 9:00 οι ευρωβουλευτές θα ξεναγηθούν στο Μουσείο της Ακρόπολης και θα ενημερωθούν για το διαχρονικό αίτημα της επιστροφής των γλυπτών του Παρθενώνα από το Βρετανικό Μουσείο. Ακολούθως θα λάβει χώρα κλειστή συνεδρίαση του Προεδρείου για το κράτος δικαίου στην Ελλάδα με προσκεκλημένους ομιλητές τον Ευάγγελο Βενιζέλο, πρώην πρόεδρο του ΠΑΣΟΚ, πρώην αντιπρόεδρο της κυβέρνησης και καθηγητή του Συνταγματικού Δικαίου στο Αριστοτέλειο Πανεπιστήμιο Θεσσαλονίκης καθώς και τους δημοσιογράφους Τάσο Τέλλογλου και Γιάννη Σουλιώτη. Ο πρόεδρος του ΠΑΣΟΚ-Κινήματος Αλλαγής Νίκος Ανδρουλάκης δήλωσε πως «η συνεδρίαση μας διεξάγεται στη βαριά σκιά της ανείπωτης πολύνεκρης τραγωδίας στα Τέμπη και ανέδειξε την αδυναμία της πολιτείας να εγγυηθεί την ασφάλεια των πολιτών. Κατά τις εργασίες μας θα συζητήσουμε για τα θέματα που απασχολούν την ελληνική κοινωνία όπως η εργασιακή επισφάλεια των νέων, η ενεργειακή φτώχια, η λειτουργία του κράτους δικαίου, ο σεβασμός των ανθρωπίνων δικαιωμάτων, η ανάγκη προστασίας της πρώτης κατοικίας των αδύναμων δανειοληπτών και η αντιμετώπιση του αυξημένου κόστους στέγασης. Οφείλουμε στη νέα γενιά ένα καλύτερο μέλλον με ένα κράτος που σέβεται τον πολίτη και εξασφαλίζει βιώσιμη και κοινωνικά δίκαιη οικονομική ανάπτυξη» ανέφερε ο πρόεδρος του ΠΑΣΟΚ.  Με πληροφορίες από ΑΠΕ-ΜΠΕ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimeri "
kathimerini.gr,https://www.kathimerini.gr/world/562311019/ellines-omogeneis-se-oli-tin-eyropi-diamartyrontai-gia-tin-tragodia-sta-tempi/,Κόσμος,Έλληνες ομογενείς σε όλη την Ευρώπη διαμαρτύρονται για την τραγωδία στα Τέμπη,2023-03-07T19:57:56+02:00,"
Newsroom","Έλληνες της Διασποράς ενώνουν τις φωνές τους με αυτές των κινητοποιήσεων διαμαρτυρίας στην Ελλάδα, ζητώντας να αποδοθεί δικαιοσύνη για το πολύνεκρο σιδηροδρομικό δυστύχημα των Τεμπών.  Ομογενείς σε Σουηδία, Δανία και Γερμανία προχωρούν σε διαδηλώσεις και οργανώνουν εκδηλώσεις μνήμης για τα θύματα.  «Οι νεκροί μας τα κέρδη τους» έγραψαν σε μαύρα πανό τα μέλη της ελληνικής κοινότητας στη Στοκχόλμη, που συγκεντρώθηκαν χθες το απόγευμα έξω από την ελληνική Πρεσβεία στη Σουηδία. Στο Βερολίνο, Έλληνες φοιτητές και εργαζόμενοι βγήκαν στους δρόμους, την Κυριακή. Τα μέλη του Συλλόγου Ελλήνων Επιστημόνων Βερολίνου – Βρανδεμβούργου προχώρησαν σήμερα σε παράσταση διαμαρτυρίας στο ελληνικό προξενείο, απαιτώντας να αποδοθούν οι ευθύνες. «Η άνοιξη σταμάτησε στα Τέμπη» έγραψαν ομογενείς στη Δανία, που διαμαρτυρήθηκαν χθες το απόγευμα έξω από την πρεσβεία της Ελλάδας στην Κοπεγχάγη. Στο Μόναχο τα μέλη της Πολιτιστικής Ομάδας Ελλήνων Μεταναστών Μονάχου θα διαδηλώσουν αύριο έξω από το Γενικό Προξενείο. Μετά από κάλεσμα της Ομάδας Πρωτοβουλίας Ελλήνων Μονάχου ομογενείς συγκεντρώθηκαν και άφησαν λουλούδια στη μνήμη των νεκρών επιβατών.   ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562310782/tempi-nees-apokalypseis-gia-tin-apologia-toy-stathmarchi/,Κοινωνία,Τέμπη: Nέες αποκαλύψεις για την απολογία του σταθμάρχη,2023-03-07T17:40:58+02:00,"
Newsroom","Nέα στοιχεία για την απολογία του σταθμάρχη ενώπιον της ανακρίτριας Λάρισας, για τη φονική σύγκρουση τρένων στα Τέμπη, επικαλείται η ΕΡΤ, σύμφωνα με την οποία ο σταθμάρχης εστίασε σε όσα συνέβησαν στον σταθμό από τις 22:00 μέχρι τις 00:30. Ο σταθμάρχης φέρεται να υποστήριξε πως σε αυτό το χρονικό διάστημα ο φόρτος εργασίας είναι ιδιαίτερα αυξημένος και δεν θα έπρεπε να είναι μόνος του – τουλάχιστον μέχρι τις 23:00 που τελείωνε θεωρητικά η βάρδια του απογευματινού. Ο 59χρονος που έχει παραδεχθεί ότι έκανε λάθος χειρισμούς, φέρεται να υποστήριξε πως ο απογευματινός σταθμάρχης αποχώρησε από τον σιδηροδρομικό σταθμό στις 22:25 και όχι στις 23:00. Επιπλέον, ισχυρίστηκε ότι σύμφωνα με το πρωτόκολλο παράδοσης-παραλαβής δεν πρέπει να υπάρχουν εκκρεμότητες μέχρι την παράδοση, δηλαδή ότι «ο απογευματινός δεν θα έπρεπε να φύγει πριν λυθούν οι εκκρεμότητες». Η μοιραία επιβατική αμαξοστοιχία από την Αθήνα με κατεύθυνση προς Θεσσαλονίκη είχε φτάσει στον σταθμό Λάρισας στις 23:05 αντί για 22:10. Η ανακρίτρια ρώτησε τον σταθμάρχη για τη συχνότητα των δρομολογίων κατά τη διάρκεια της βραδινής βάρδιας, με τον προφυλακισθέντα να απαντά ότι εκτελούνται συνολικά 13 δρομολόγια. Εννέα από αυτά ολοκληρώνονται μεταξύ 22:09 και 00:30. Αναφερόμενος σε ένα έγγραφο με τις βάρδιες, επισήμανε ότι σε αυτό υπάρχει φαινομενική αλληλεπικάλυψη των βαρδιών για μία ώρα, από τις 22:00 μέχρι τις 23:00, αλλά έδειξε και μια χειρόγραφη αλλαγή, της πρωινής με την απογευματινή βάρδια. Ένα άλλο στοιχείο που προκύπτει από την ομολογία σταθμάρχη και το φύλλο που με τις βάρδιες που αποκάλυψε χθες η «Κ», είναι ότι για πέντε μέρες, από τις 24 Φεβρουαρίου έως τις 28 Φεβρουαρίου, ο ίδιος αναλάμβανε αποκλειστικά τη βραδινή βάρδια, κάτι το οποίο δεν το είχε ξανακάνει. Με δεδομένο πως ο Σταθμάρχης μετακινήθηκε στο συγκεκριμένο Σταθμαρχείο μόλις 5 ημέρες πριν, καθώς προηγουμένως έκανε υπηρεσία στους Νέους Πόρους, οι 5 σερί νύχτες υπηρεσίας σε έναν από τους πιο κεντρικούς Σταθμούς της χώρας, με ιδιαίτερα μάλιστα αυξημένη κίνηση κατά το τριήμερο της Καθαράς Δευτέρας, δημιουργούν ακόμη περισσότερα ερωτήματα.  Η νυχτερινή υπηρεσία, όπως φαίνεται από το ίδιο έγγραφο, ξεκινάει στις 10 το βράδυ και τελειώνει στις 7 το πρωί, που σημαίνει πως ο προφυλακισθείς Σταθμάρχης από τις 24 Φεβρουαρίου έως την νύχτα της 28ης Φεβρουαρίου που συνέβη το τρομερό δυστύχημα δούλευε κάθε νύχτα σε έναν σταθμό όπου εργαζόταν για μόλις πέντε ημέρες. Ο υπεύθυνος για τις βάρδιες και, κυρίως, για το γεγονός ότι τοποθέτησε έναν «καινούργιο» σταθμάρχη 5 σερί νύχτες που έπιανε υπηρεσία για πρώτη φορά στον συγκεκριμένο Σταθμό, είναι ο επιθεωρητής Δ.Ν. που τέθηκε σε αργία χτες. Σήμερα, στο Δικαστικό Μέγαρο Λάρισας προσήλθε ο διοικητής 5ης ΥΠΕ Θεσσαλίας – Στερεάς Ελλάδας Φώτης Σερέτης, ώστε να καταθέσει στην ανακρίτρια το πόρισμα της ΕΔΕ για τους δύο γιατρούς του Γενικού Νοσοκομείου Βόλου σε ότι αφορά τη χορήγηση αναρρωτικής άδειας στον επιθεωρητή – προϊστάμενο του ΟΣΕ. Ο κ. Σερέτης σε δηλώσεις του στα Μέσα υπογράμμισε πως «η αναρρωτική άδεια δόθηκε κατά παράβαση όλων των πρωτοκόλλων», ενώ ήδη οι δύο γιατροί τέθηκαν σε αναστολή καθηκόντων.  Το επόμενο στάδιο περιλαμβάνει τη δικαστική διερεύνηση, ώστε να εξεταστούν τυχόν ποινικές ευθύνες του, όπως και την υπηρεσιακή διερεύνηση από το Πειθαρχικό Συμβούλιο της 5ης ΥΠΕ. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562310779/enosi-dikaston-gia-tempi-ekmetalleysi-tis-tragodias-apo-ekprosopoys-toy-politikoy-systimatos/,Κοινωνία,Ενωση Δικαστών για Τέμπη: Εκμετάλλευση της τραγωδίας από εκπροσώπους του πολιτικού συστήματος,2023-03-07T16:43:12+02:00,"
Newsroom","«Η Ένωση Δικαστών και Εισαγγελέων, παρακολουθεί με ανησυχία την πολιτική εκμετάλλευση της τραγωδίας αυτής από εκπροσώπους του πολιτικού συστήματος και την προσπάθειά τους να καταστήσουν μέρος του προβλήματος και την Ανεξάρτητη Δικαιοσύνη», σημειώνει σε ανακοίνωσή της αναφορικά με τις εξελίξεις στην υπόθεση της εθνικής τραγωδίας των Τεμπών. Τονίζει επίσης ότι «οι Έλληνες Δικαστικοί Λειτουργοί θα πράξουν το καθήκον τους με ευσυνειδησία, όπως πράττουν μέχρι σήμερα». Η Ένωση Δικαστών και Εισαγγελέων, σεβόμενη τη μνήμη των θυμάτων της ανείπωτης τραγωδίας στα Τέμπη και την οδύνη των οικείων τους, παρακολουθεί με ανησυχία την πολιτική εκμετάλλευση της τραγωδίας αυτής από εκπροσώπους του πολιτικού συστήματος και την προσπάθειά τους να καταστήσουν μέρος του προβλήματος και την Ανεξάρτητη Δικαιοσύνη. Διαβεβαιώνουμε, ότι οι Έλληνες Δικαστικοί Λειτουργοί θα πράξουν το καθήκον τους με ευσυνειδησία, όπως πράττουν μέχρι σήμερα, αυστηρά στα πλαίσια της ανεξάρτητης λειτουργίας τους, με τις προβλεπόμενες εγγυητικές της ανεξαρτησίας αυτής διαδικασίες και εντός του πλαισίου, που καθορίζουν το Σύνταγμα και οι Νόμοι της Ελληνικής Πολιτείας. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562310719/tempi-se-pliri-exelixi-oi-ereynes-gia-tin-tragodia/,Κοινωνία,Τέμπη: Σε πλήρη εξέλιξη οι έρευνες για την τραγωδία,2023-03-07T17:00:00+02:00,"
Ιωάννα Μάνδρου","Σε πλήρη εξέλιξη βρίσκονται οι δικαστικές έρευνες στη Λάρισα για την αναζήτηση των υπευθύνων για το τραγικό δυστύχημα ενόψει της σύγκλισης της Ολομέλειας Εφετών που ζητήθηκε χθες από τον προϊστάμενο της Εισαγγελίας Εφετών Σταμάτη Δασκαλόπουλο. Η ανακρίτρια της υπόθεσης ήδη εξετάζει ως μάρτυρες σταθμάρχες που υπηρετούν στη Λάρισα και άλλους εργαζόμενους του ΟΣΕ, ενώ αναμένονται με εξαιρετικό ενδιαφέρον οι πραγματογνωμοσύνες που ήδη έχουν διαταχθεί από εισαγγελικής πλευράς και διενεργούνται ήδη για τα αίτια του πολύνεκρου δυστυχήματος. Παράλληλα ο Εισαγγελέας του Αρείου Πάγου Ισίδωρος Ντογιάκος με έγγραφό του ζήτησε από την Εισαγγελία της Θεσσαλονίκης να του σταλεί η δικογραφία που είχε σχηματιστεί για τον εκτροχιασμό τρένου στο Άδενδρο Θεσσαλονίκης το 2017. Ο ανώτατος εισαγγελικός λειτουργός, σύμφωνα με πληροφορίες, θα μελετήσει τη δικογραφία προκειμένου, αν χρειαστεί να ανοίξει νέα έρευνα για το τραγικό συμβάν του 2017 υπό το φως των νέων δεδομένων μετά την τραγωδία στα Τέμπη. Τότε το τρένο είχε εκτροχιαστεί, υπήρξαν τέσσερις νεκροί ανάμεσα τους και ο ένας μηχανοδηγός του τρένου, ενώ ο άλλος που επέζησε παραπέμφθηκε σε δίκη ως υπεύθυνος του δυστυχήματος αλλά αθωώθηκε. Σύμφωνα με πληροφορίες, ο Εισαγγελέας του Αρείου Πάγου ζήτησε τώρα τη δικογραφία για το δυστύχημα του 2017, καθώς δημοσιεύματα αναφέρουν, ότι και τότε και σήμερα είχαν γίνει παρόμοιες καταγγελίες για ευθύνες σχετικά με την κατάσταση εκσυγχρονισμού του σιδηροδρομικού δικτύου, οι οποίες τότε – το 2017- δεν διερευνήθηκαν, και ίσως κριθεί σκόπιμο κάτι τέτοιο να γίνει τώρα. Παράλληλα, ο οικονομικός εισαγγελέας Χρήστος Μπαρδάκης μετά τη χθεσινή παραγγελία του Εισαγγελέα του Αρείου Πάγου Ισίδωρου Ντογιάκου για κατά απόλυτη προτεραιότητα διερεύνηση όλων των συμβάσεων που καθυστέρησαν η δεν υλοποιήθηκαν, όπως έπρεπε για τον εκσυγχρονισμό του σιδηροδρομικού δικτύου, ανέθεσε τις έρευνες για τα έργα σε τρεις εισαγγελείς. Τον εισαγγελέα εφετών Μιχάλη Μιχαλόπουλο που θα είναι και ο επικεφαλής του εισαγγελικού κλιμακίου και τους εισαγγελείς Δημήτρη Αποστολά και Αθανασίου Βλάχου, η οποία στο παρελθόν είχε χειριστεί τις έρευνες για τη σύμβαση 717 του 2014, σύμβαση για τον εκσυγχρονισμό του σιδηροδρομικού δικτύου, η οποία δεν υλοποιήθηκε και αφού πέρασε σαράντα κύματα, τελικά υπήρξε σύμβαση που την συμπλήρωσε (συμπληρωματική), ενώ το σύνολο του έργου μέχρι σήμερα δεν έχει ολοκληρωθεί πλήρως. Η έρευνα της εισαγγελέως Αθανασίας Βλάχου για τη σύμβαση 717 οδήγησε σε αρχειοθέτηση των καταγγελιών που προκάλεσαν την εισαγγελική παρέμβαση και αφορούσαν σε ζημιά του δημοσίου ύψους 3 εκατομμυρίων ευρώ από τις καθυστερήσεις των έργων. Ομως από τις έρευνες που έκανε και η Αρχή Διαφάνειας, το πόρισμα της οποίας διαβιβάστηκε στην Οικονομική Εισαγγελία, σύμφωνα με πληροφορίες, δεν προέκυψε ότι το δημόσιο υπέστη ζημιά και έτσι η υπόθεση μπήκε στο αρχείο το 2021. Ανασύρθηκε όμως στη συνέχεια το 2022, καθώς προέκυψαν νεότερα στοιχεία τα οποία έθεσε υπόψη της Οικονομικής Εισαγγελίας η Ευρωπαϊκή Εισαγγελία, η οποία και ως σήμερα έχει αναλάβει έρευνα σε σκέλος της υπόθεσης αυτής σχετικά με την διαχείριση κοινοτικών κονδυλίων. Πέρα όμως από την έρευνα της Ευρωπαϊκής Εισαγγελίας, σύμφωνα με πληροφορίες η Οικονομική Εισαγγελία, διερευνώντας για αδικήματα απιστίας σε βάρος του δημοσίου (δηλαδή την πρόκληση οικονομικής ζημιάς στο δημόσιο) από τη μη υλοποίηση των συμβάσεων για τα τρένα, εξετάζει ήδη: Οι έρευνες της Οικονομικής Εισαγγελίας, σύμφωνα με πληροφορίες αφορούν μόνον στη διαπίστωση αν υπήρξε αδίκημα απιστίας σε βάρος του δημοσίου και όχι άλλα αδικήματα. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562310653/tempi-ereynes-tis-rythmistikis-archis-sidirodromon-sta-grafeia-toy-ose/,Κοινωνία,Τέμπη: Έρευνες της Ρυθμιστικής Αρχής Σιδηροδρόμων στα γραφεία του ΟΣΕ,2023-03-07T15:05:31+02:00,"
Newsroom","Έρευνα στα γραφεία του ΟΣΕ, στην οδό Καρόλου, πραγματοποιεί η Ρυθμιστική Αρχή Σιδηροδρόμων. Συγκεκριμένα, οι έρευνες της ΡΑΣ στα κεντρικά γραφεία του ΟΣΕ φέρεται να έχουν ξεκινήσει από χθες το πρωί, ενώ συνεχίστηκαν και σήμερα το πρωί, σύμφωνα με πληροφορίες του ΣΚΑΪ.  Στο επίκεντρο των ερευνών είναι η αναζήτηση εγγράφων που μαρτυρούν τον τρόπο με τον οποίο έγιναν οι εκπαιδεύσεις των σταθμαρχών, ποιοι κανόνες ακολουθήθηκαν και ποια είναι τα πρωτόκολλα.  Όπως αναφέρουν οι ίδιες πληροφορίες, οι άνθρωποι της ΡΑΣ έχουν στα χέρια τους κάποια έγγραφα που θα τους βοηθήσουν στην έρευνά τους, καθώς και τα προγράμματα εκπαίδευσης που ακολουθήθηκαν στο τέλος Ιανουαρίου. Την ίδια στιγμή, συνεχίζονται οι έρευνες της Δικαιοσύνης αναφορικά με τα αίτια, αλλά και τις ευθύνες της τραγωδίας στα Τέμπη. Από το πρωί, σύμφωνα με το ΑΠΕ-ΜΠΕ, εν ενεργεία αλλά και συνταξιούχοι εργαζόμενοι στον ΟΣΕ της Λάρισας περνούν την πόρτα της ανακρίτριας Λάρισας, ώστε να καταθέσουν πληροφορίες και να γίνει συλλογή στοιχείων για την υπόθεση του σιδηροδρομικού δυστυχήματος στα Τέμπη.  Παράλληλα, στον χώρο των δικαστηρίων καταφθάνουν και δικηγόροι συγγενών, προκειμένου να λάβουν γνώση της δικογραφίας που έχει ήδη σχηματιστεί και να προχωρήσουν σε παράσταση υποστήριξης κατηγορίας. Στο μεταξύ, διευρύνεται και δίνεται προτεραιότητα στις έρευνες για την τραγωδία στα Τέμπη, την ώρα που στο επίκεντρο βρίσκεται η πολύωρη κατάθεση του 59χρονου σταθμάρχη Λάρισας. Όπως γράφει η «Κ», οι έρευνες θα διενεργηθούν από ανώτερους δικαστικούς εφέτες, ενώ η Δικαιοσύνη με εντολή του εισαγγελέα του Αρείου Πάγου Ισίδωρου Ντογιάκου άνοιξε δεύτερη έρευνα για την καθυστέρηση υλοποίησης των έργων για εκσυγχρονισμό του σιδηροδρομικού δικτύου. Παράλληλα, η Οικονομική Εισαγγελία ξεκινά μεγάλη έρευνα για τα έργα που δεν υλοποιήθηκαν στον ΟΣΕ , ενώ σημαντικές καθυστερήσεις στα έργα εκσυγχρονισμού του ΟΣΕ είχε διαπιστώσει στην τελευταία του έκθεση το Ελεγκτικό Συνέδριο. Υπενθυμίζεται επίσης ότι σημαντικές καθυστερήσεις στην υλοποίηση συμβάσεων για έργα εκσυγχρονισμού του ΟΣΕ έχει διαπιστώσει στην τελευταία έκθεση του το Ελεγκτικό Συνέδριο, το ανώτατο δικαστήριο που ελέγχει το σύνολο της διαχείριση του δημοσίου χρήματος. Οπως προκύπτει από την έκθεση που αφορά την υλοποίηση των συμβάσεων εκσυγχρονισμού του σιδηροδρομικού δικτύου από το 2017 ως και το 2021 (αυτήν την περίοδο αφορά η έκθεση) παρατηρήθηκαν σημαντικές καθυστερήσεις, οι οποίες σε ορισμένες περιπτώσεις έφθασαν 2,5 φορές πάνω από την αρχική πρόβλεψη ολοκλήρωσης ενός εργου. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/politics/562310473/tempi-erotisi-androylaki-stin-eyropaiki-epitropi-gia-tin-asfaleia-ton-sidirodromon/,Κόμματα,Τέμπη: Ερώτηση Ανδρουλάκη στην Ευρωπαϊκή Επιτροπή για την ασφάλεια των σιδηροδρόμων,2023-03-07T13:21:10+02:00,"
Newsroom","Ο Πρόεδρος του ΠΑΣΟΚ- Κινήματος Αλλαγής, Νίκος Ανδρουλάκης έθεσε ορισμένες ερωτήσεις στην Ευρωπαϊκή Επιτροπή με αφορμή το τραγικό σιδηροδρομικό δυστύχημα της σύγκρουσης των τρένων στα Τέμπη. Όπως αναφέρεται σε μήνυμα από το γραφείο τύπου του ΠΑΣΟΚ: Ακόμα και πριν από το τραγικό δυστύχημα στα Τέμπη που στοίχισε τη ζωή σε δεκάδες νέους ανθρώπους και φοιτητές, η Ελλάδα, σύμφωνα με τις δύο τελευταίες διετείς εκθέσεις (2022, 2020) για την Ασφάλεια και Διαλειτουργικότητα Σιδηροδρόμων στην ΕΕ του Οργανισμού Σιδηροδρόμων της Ευρωπαϊκής Ένωσης (ERA), ήταν σταθερά πρώτη στο δείκτη θνησιμότητας ανά σιδηροδρομικά χιλιόμετρα. Ο Εκτελεστικός Κανονισμός (ΕΕ) 2017/6 της Επιτροπής της 5ης Ιανουαρίου 2017, προβλέπει την εγκατάσταση και ανάπτυξη του ευρωπαϊκού συστήματος διαχείρισης της σιδηροδρομικής κυκλοφορίας ERTMS στην Ελλάδα και την ολοκλήρωση του έργου στο σημείο του δυστυχήματος των Τεμπών, ήδη από το 2020 (στο τμήμα Δομοκός – Θεσσαλονίκη). Σύμφωνα όμως με δημοσιεύματα, η Ελλάδα ζήτησε από την Ευρωπαϊκή Επιτροπή τον Μάρτιο του 2022 και έλαβε τριετή παράταση. 1. Ποιους λόγους επικαλέστηκε η Ελληνική κυβέρνηση για να αιτηθεί την τριετή καθυστέρηση; 2. Γιατί η Ευρωπαϊκή Επιτροπή δέχθηκε το αίτημα της ελληνικής κυβέρνησης ενώ η Ελλάδα έχει την υψηλότερη θνησιμότητα ανά σιδηροδρομικά χιλιόμετρα βάσει των εκθέσεων του ERA; 3. Τι έργα για την ενίσχυση της ασφάλειας στο ελληνικό σιδηροδρομικό δίκτυο έχουν χρηματοδοτηθεί από τον ευρωπαϊκό προϋπολογισμό κατά τη διάρκεια της τρέχουσας και της προηγούμενης προγραμματικής περιόδου, πότε έπρεπε να ολοκληρωθούν και σε ποιο στάδιο βρίσκονται αυτή τη στιγμή;  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562310395/tempi-se-anastoli-oi-emplekomenoi-giatroi-gia-tin-anarrotiki-ston-epitheoriti-stin-anakritria-o-fakelos/,Κοινωνία,Τέμπη: Σε αναστολή οι εμπλεκόμενοι γιατροί για την αναρρωτική στον επιθεωρητή – Στην ανακρίτρια ο φάκελος,2023-03-07T12:52:42+02:00,"
Newsroom","Αναρρωτική άδεια χωρίς να υποβληθεί σε καμία διαγνωστική εξέταση και χωρίς να προσέλθει στο ΤΕΠ του ΓΝ Βόλου έλαβε ο προϊστάμενος του σταθμάρχη μετά την τραγωδία στα Τέμπη. Σύμφωνα με πηγές του υπουργείου Υγείας, μετά την ολοκλήρωση της Ένορκης Εξέτασης για τη χορήγηση της αναρρωτικής άδειας που έλαβε ο επιθεωρητής με εντολή του Υπουργού Υγείας, Θάνου Πλεύρη, ο φάκελος της ΕΔΕ διαβιβάζεται αμελλητί από τον διοικητή της 5ης ΥΠΕ Φώτη Σερέτη, στην Ανακρίτρια λόγω της σπουδαιότητας, τίθενται σε αναστολή καθηκόντων οι εμπλεκόμενοι γιατροί και παραπέμπονται στο πειθαρχικό συμβούλιο. Από την ΕΔΕ προέκυψε ότι ο επιθεωρητής έλαβε αναρρωτική άδεια ενώ δεν υπεβλήθη σε καμία διαγνωστική εξέταση, δεν προσήλθε στα ΤΕΠ αλλά αναζήτησε τον διευθυντή της κλινικής που γνωμάτευσε μόνο με την κλινική εικόνα και χωρίς καμία άλλη εξέταση και εν συνέχεια ο επιμελητής κατ’ εντολή του διευθυντή έδωσε 30ήμερη αναρρωτική άδεια. Οπως αναφέρουν πηγές του υπουργείου Υγείας, η σπουδή έκδοσης μιας τέτοιας γνωμάτευσης εκτός της συνήθους διαδικασίας που απαιτεί επίσκεψη σε ΤΕΠ ή σε τακτικό ραντεβού και διαγνωστικό έλεγχο και στον χρόνο που γίνεται ήτοι ένα 24ώρο μετά το πολύνεκρο δυστύχημα δικαιολογεί απολύτως τον πειθαρχικό έλεγχο και την ποινική αξιολόγηση των συμπεριφορών. Μιλώντας χτες στον ΣΚΑΪ, ο κ. Πλεύρης ανέφερε ότι την αναρρωτική άδεια υπέγραψε γιατρός από το νοσοκομείο Βόλου. «Έχει πάρει την άδεια από νοσοκομείο του Βόλου αλλά δεν μπορώ να μπω σε λεπτομέρειες λόγω και του ιατρικού απορρήτου. Δεν είναι κάτι που συνδέεται πάντως με κάτι αιφνίδιο. Θα γίνει ΕΔΕ γιατί δεν μπορώ να έχω πρόσβαση σε ιατρικά απόρρητα. Αν φανεί ότι έχει δοθεί για εξυπηρέτηση και αν ισχύει κάτι τέτοιο, καταλαβαίνετε πως ο γιατρός αυτός δεν είναι δυνατόν να δίνει τέτοιες άδειες», ανέφερε χτες ο κ. Πλεύρης και συμπλήρωσε:  «Θα τεθούν σε αργία όσοι εμπλέκονται και θα υπάρξουν όλες οι πειθαρχικές διώξεις. Αν αποδειχθεί ότι αυτό το τυχαίο γεγονός έχει και ιατρική βάση, είναι άλλη υπόθεση. Μου προκαλεί εντύπωση που έγινε τώρα και δεν είναι δυνατόν να μην το διερευνήσουμε. Πήγε τέτοια μέρα και με μια εξέταση πήρε έναν μήνα άδεια». Yπενθυμίζεται ότι όπως ανακοινώθηκε από τον ΟΣΕ, ο προϊστάμενος, όπως και ο σταθμάρχης, έχουν τεθεί από την πρώτη στιγμή σε αργία. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr      "
kathimerini.gr,https://www.kathimerini.gr/society/562310389/tragodia-sta-tempi-aposolinothike-kai-nosileyetai-sti-meth-o-22chronos-egkaymatias/,Κοινωνία,Τραγωδία στα Τέμπη: Αποσωληνώθηκε και νοσηλεύεται στη ΜΕΘ ο 22χρονος εγκαυματίας,2023-03-07T12:48:39+02:00,"
Newsroom","Αποσωληνώθηκε αλλά εξακολουθεί να νοσηλεύεται σε Μονάδα Εντατικής Θεραπείας στο νοσοκομείο Παπαγεωργίου ο 22χρονος εγκαυματίας από το σιδηροδρομικό δυστύχημα στα Τέμπη ενώ η κατάστασή του είναι σταθερή. Ο 22χρονος, ο οποίος φέρει εγκαύματα (έκτασης 20% της επιφάνειας του σώματος του) υποβλήθηκε σε χειρουργείο την περασμένη Παρασκευή από πλαστικούς χειρουργούς. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562310359/tempi-parochi-stoicheion-apo-emplekomenoys-foreis-zitei-i-epitropi-eidikon/,Κοινωνία,Τέμπη: Παροχή στοιχείων από εμπλεκόμενους φορείς ζητεί η Επιτροπή Ειδικών,2023-03-07T12:28:22+02:00,"
Newsroom","Την άμεση παροχή στοιχείων από τους εμπλεκόμενους φορείς για την τραγωδία στα Τέμπη ζητεί η Επιτροπή Εμπειρογνωμόνων που συγκροτήθηκε μετά το σιδηροδρομικό δυστύχημα. Παράλληλα, σύμφωνα με σχετικό ανακοινωθέν, κατά τη συνεδρίασή της τη Δευτέρα αποφάσισε να καλέσει στελέχη και υπαλλήλους των εμπλεκομένων φορέων για παροχή στοιχείων και διευκρίνιση ενεργειών ή παραλείψεων αναφορικά με τα συστημικά προβλήματα που αφορούν στη λειτουργία και ασφάλεια του σιδηροδρομικού δικτύου. Η Επιτροπή θα αξιολογήσει όλα τα στοιχεία που θα συγκεντρωθούν και θα καταθέσει το πόρισμά της στο οποίο θα συμπεριλαμβάνονται και προτάσεις της. Η ανακοίνωση της Επιτροπής: «Η Επιτροπή Εμπειρογνωμόνων που συγκροτήθηκε με την απόφαση 71651/06-03-2023 (ΦΕΚ Β΄1310/06-03-2023) του Γενικού Γραμματέα Μεταφορών του Υπουργείου Υποδομών και Μεταφορών, με σκοπό τη διερεύνηση και ανάδειξη των συστημικών προβλημάτων και δυσλειτουργιών για το σιδηροδρομικό δυστύχημα που έγινε στα Τέμπη στις 28-02-2023, συνεδρίασε στις 06-03-2023 και αποφάσισε: Σημειώνεται ότι αύριο Τετάρτη 8 Μαρτίου, ο υπουργός Επικρατείας Γιώργος Γεραπετρίτης θα παραχωρήσει συνέντευξη Τύπου στις 11:00. Επίσκεψη στην Αθήνα θα πραγματοποιήσουν εμπειρογνώμονες της Κομισιόν και του Ευρωπαϊκού Οργανισμού Σιδηροδρόμων (ERA) προκειμένου να συζητήσουν με την ελληνική κυβέρνηση για το πώς θα μπορέσουν οι ευρωπαϊκές αρχές να βοηθήσουν στον εκσυγχρονισμό και την ασφάλεια των ελληνικών σιδηροδρόμων. Σύμφωνα με αποκλειστικές πληροφορίες της «K» πρόκειται για τους Κρίστιαν Σμιτ, επικεφαλής της Γενικής Διεύθυνσης Κινητικότητας και Μεταφορών (MOVE) της Κομισιόν και Τζόζεφ Ντοπελμπάουερ, εκτελεστικό διευθυντή του ERA. Οι δύο άνδρες πρόκειται να φθάσουν αύριο στην Αθήνα προκειμένου να έχουν συναντήσεις με την κυβέρνηση και τον νέο υπουργό Υποδομών και Μεταφορών, Γιώργο Γεραπετρίτη. Σκοπός της επίσκεψής τους θα είναι, όπως αναφέρουν πηγές, να διερευνηθούν οι τρόποι ώστε να παρασχεθεί τεχνογνωσία και υποστήριξη για τον εκσυγχρονισμό του σιδηροδρομικού δικτύου, ενώ δεν αποκλείουν να δοθεί τεχνική υποστήριξη και σε ό,τι αφορά τη διερεύνηση των αιτιών του τραγικού δυστυχήματος στα Τέμπη. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/politics/562310350/tempi-ekdidetai-apo-tin-toyrkia-o-pateras-toy-28chronoy-michanodigoy/,Εξωτερική Πολιτική,Τέμπη: Εκδίδεται από την Τουρκία ο πατέρας του 28χρονου μηχανοδηγού,2023-03-07T12:23:50+02:00,"
Newsroom","Στην έκδοση του πατέρα του 28χρονου μηχανοδηγού που έχασε την ζωή του στο πολύνεκρο σιδηροδρομικό δυστύχημα στα Τέμπη θα προχωρήσουν οι τουρκικές αρχές, έπειτα από επικοινωνία του υπουργού Προστασίας του Πολίτη, Τάκη Θεοδωρικάκου, με τον υπουργό Εσωτερικών της Τουρκίας Σουλεϊμάν Σοϊλού. Οπως έγινε γνωστό από το υπουργείο Προστασίας του Πολίτη, ο Τούρκος υπουργός ενημέρωσε για την θετική ανταπόκριση των τουρκικών Αρχών στο αίτημα αυτό. Από την πλευρά του, ο κ. Θεοδωρικάκος εξέφρασε την ικανοποίησή του για την θετική έκβαση του ανθρωπιστικού αιτήματος.  Σύμφωνα με πληροφορίες του ΑΠΕ-ΜΠΕ, το θέμα συζητήθηκε και κατά τη χθεσινή τηλεφωνική επικοινωνία του υπουργού Εξωτερικών Νίκου Δένδια με τον ομόλογό του της Τουρκίας Μεβλούτ Τσαβούσογλου. Ο κ. Δένδιας, στη συνέχεια, μίλησε με την οικογένεια του μηχανοδηγού, προκειμένου να την ενημερώσει, σύμφωνα με τις ίδιες πληροφορίες. Υπενθυμίζεται ότι ο πατέρας του αδικοχαμένου οδηγού εξέτιε ποινή σε τουρκική φυλακή. Ο 28χρονος μηχανοδηγός Νίκος Ναλμπάντης, που σκοτώθηκε στην τραγωδία στα Τέμπη, βρισκόταν ως επιβάτης στη μοιραία αμαξοστοιχία. Ο πατέρας του θα παραβρεθεί στην κηδεία του γιου του και θα εκτίσει την ποινή του στην Ελλάδα. Όπως είχε γίνει γνωστό από διπλωματικές πηγές την περασμένη εβδομάδα, ο κρατούμενος είχε υποβάλει αίτημα στο σωφρονιστικό ίδρυμα να λάβει άδεια, ώστε να παραστεί στην κηδεία και η οικογένεια του Έλληνα κρατουμένου ζητούσε την συνδρομή του Ελληνικού Προξενείου στην Αδριανούπολη, προκειμένου να δοθεί άδεια, για ανθρωπιστικούς λόγους, στον εν λόγω κρατούμενο για να παραστεί στην εξόδιο ακολουθία του συγγενικού του προσώπου.  Τελικά, οι τουρκικές Αρχές αποφάσισαν να τον εκδώσουν στην Ελλάδα. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562310320/giati-i-tragodia-sta-tempi-mas-aggizei-oloys/,Κοινωνία,Γιατί η τραγωδία στα Τέμπη μάς αγγίζει όλους,2023-03-08T08:40:58+02:00,"
Δήμητρα Τριανταφύλλου","Αβάσταχτη θλίψη, πόνος, φρίκη, ντροπή, αίσθημα ανασφάλειας και στη συνέχεια οργή και μαζική αντίδραση. Είναι τέτοιο το μέγεθος της τραγωδίας στα Τέμπη, που οι συνέπειές του εξαπλώνονται πέρα από τις οικογένειες των θυμάτων και αγγίζουν την κοινωνία ολόκληρη. Το ατομικό τραύμα μετατρέπεται σε συλλογικό.  Το «πάρε με όταν φτάσεις» που όλοι έχουμε ακούσει κατά καιρούς από δικούς μας ανθρώπους, έγινε από φράση κλισέ της γονεϊκής μας κουλτούρας, σύνθημα στα χείλη χιλιάδων μαθητών. Μαύρα μπαλόνια αφέθηκαν στον ουρανό στη μνήμη των θυμάτων ενώ η φράση «ήταν η κακιά η (χ)ώρα», αποτυπώνει τον προβληματισμό των πολιτών σχετικά με το «σε τι χώρα ζούμε τελικά». Ο κοινωνικός θυμός είναι διάχυτος και εκφράζει σύμφωνα με ειδικούς, την ανάγκη αντίστασης σε συστημικές αδικίες οι οποίες, με τη μορφή διαχρονικών ανεπαρκειών του κράτους, καθιστούν τον πολίτη ανυπεράσπιστο απέναντι όχι μόνον στη δυσμενή συγκυρία, όπως μπορεί να σηματοδοτεί μία φυσική καταστροφή ή μία πανδημία, αλλά -κυρίως- στη γενικευμένη ανικανότητα του κράτους να εξασφαλίσει στοιχειώδεις προϋποθέσεις, όπως είναι η ασφάλεια των σιδηροδρομικών μετακινήσεων. Η Παναγιώτα Τούμπα, κλινική ψυχολόγος, συνεργάτιδα της ΜΚΟ «Κλίμακα», μιλώντας στην «Κ», εξηγεί καταρχάς, πως το συλλογικό τραύμα με τις αντιδράσεις που πυροδοτεί ως ένα κοινό αίσθημα, είναι ένας σχετικά νέος όρος στη ψυχολογία, ο οποίος μελετάται κατά βάση εμπειρικά τα τελευταία δεκαπέντε χρόνια. Η ίδια σημειώνει πως όπως συμβαίνει και με το ατομικό τραύμα, έτσι και με το συλλογικό, αυτό δηλαδή που προκύπτει από κάτι που οι πολίτες αντιλαμβάνονται ως απώλεια στο σώμα, αφήνει μια ουλή. «To πόσο μεγάλη είναι αυτή η ουλή εξαρτάται από πολλούς παράγοντες για τον καθένα από εμάς, από την ηλικία του, μέχρι το δικό του ψυχολογικό υπόστρωμα», εξηγεί στην «Κ». Διευκρινίζει πάντως πως όλα τα παραπάνω ισχύουν μόνο για όσους είναι θεατές σε αυτή την τραγωδία.  «Οι συγγενείς των θυμάτων και όσοι επέζησαν της τραγωδίας, είναι εντελώς ξεχωριστές κατηγορίες. Αυτοί οι άνθρωποι χρειάζονται πολύ εξειδικευμένη βοήθεια για να ορθοποδήσουν και να διαχειριστούν την απώλεια. Δεν υπάρχουν περιθώρια για χάσιμο χρόνου ή για λανθασμένες προσεγγίσεις». Κατά την ψυχολόγο, το συλλογικό πένθος διατρέχει στο συγκεκριμένο γεγονός όλη την κοινωνία, γιατί για όλους τους πολίτες, το κράτος ισοδυναμεί στο μυαλό των ανθρώπων με την παροχή της προστασίας και της φροντίδας. «Είναι σαν να είναι ο γονιός σου για να το θέσω πιο απλά. Είναι δύσκολο λοιπόν να δεχτείς ότι αυτός που είναι υπεύθυνος με το να σε κρατάει ασφαλή, σε “προδίδει” με τέτοιο τρόπο. Και έτσι ξυπνάει η οργή και στη συνέχεια και το αίσθημα ότι είσαι απροστάτευτος εδώ όπου ζεις. Η σκέψη που έρχεται και εγκαθίσταται μόνιμα στο μυαλό είναι: “δεν ξέρω πια τι να περιμένω”». Η κ. Τούμπα κάνει ακόμα λόγο για ένα αίσθημα ενοχής και ευθύνης που γεννήθηκε σε πολλούς πολίτες- ότι και οι ίδιοι με τη σειρά τους δηλαδή, δεν ανταποκρίθηκαν σε πράγματα που συνέβησαν στην κοινωνία και μας αφορούσαν όλους. «Το κατά πόσον θα το παραδεχτούμε ο καθένας ξεχωριστά αυτό, έχει να κάνει με τον βαθμό ωριμότητας κάθε πολίτη», σχολιάζει η ίδια και συνεχίζει: «Πολλοί θα πουν ότι δεν γνώριζαν, άλλοι θα πουν ότι δεν είχαν τη σωστή ενημέρωση και οι δημοσιογράφοι με τη σειρά τους, σημειώνουν πως έβαζαν τα προβλήματα στη δημόσια συζήτηση. Όλοι όμως στο τέλος της ημέρας είμαστε πολίτες μιας χώρας και ο καθένας έχει τη δική του ευθύνη. Γι’ αυτό και η συλλογική οργή που βλέπουμε τώρα, αυτό το πένθος της κοινωνίας θα έχει ακόμα περισσότερο νόημα αν ο καθένας σκεφτεί το δικό του κομμάτι σε όλο αυτό. Το πένθος θα γίνει γόνιμο αν αναλογιστεί ο κόσμος την αλλαγή που θέλει να φέρει μέσα από την οργή και τη διαμαρτυρία του, αν δει τον εαυτό του την επόμενη μέρα μέσα στην κοινωνία με βασικό γνώμονα την αλληλεγγύη και τη θετική αλλαγή. Νομίζω πως αυτό το τελευταίο στοιχείο είναι κάτι που βλέπουμε να συμβαίνει με το εν λόγω γεγονός». Τέλος, η κ. Τούμπα μίλησε για ένα ακραίο και πολύ στρεσογόνο γεγονός, το οποίο ήρθε να λειτουργήσει σωρευτικά σε μια σειρά από απώλειες και τραγωδίες, που αφορούν μαζικά τους Έλληνες εδώ και περισσότερο από μια δεκαετία. «Για αυτό και θεωρώ πως το συγκεκριμένο φριχτό γεγονός ήρθε να δώσει ένα γερό χτύπημα στη μαζική ψυχολογία για όλα αυτά τα πράγματα που πια δεν είναι αποδεκτά από τους πολίτες». Από την πλευρά του, ο Xρίστος Χ. Λιάπης, Ψυχίατρος, Διδάκτωρ Πανεπιστημίου Αθηνών, Πρόεδρος ΔΣ ΚΕΘΕΑ και Μέλος Επιτροπής Εμπειρογνωμόνων Δημόσιας Υγείας, εξηγώντας γιατί η ταύτιση του κόσμου είναι μεγάλη, λέει στην «K»: «Τα μαύρα μπαλόνια που αφήνουν ελεύθερα τα νέα παιδιά στις πλατείες για τους ανθρώπους αυτούς που χάθηκαν και θα μπορούσαν να είναι συμμαθητές, συμφοιτητές και μέλη της οικογένειας του καθενός μας -αν όχι οι ίδιοι μας οι εαυτοί-, εκφράζουν τον βίαιο και επώδυνο γαλβανισμό μιας κοινωνίας που, μέσα από την απότομη έκθεσή της σε ένα αναίτιο συλλογικό τραύμα, το οποίο μπορούσε και έπρεπε να προβλεφθεί, οργίζεται και απαιτεί άμεσες διαρθρωτικές μεταρρυθμίσεις για την εξασφάλιση της μη επανάληψης του κακού».  Και μπορεί όπως λέει το δυστύχημα να συνέβη στο πλαίσιο μιας ακολουθίας πολλαπλών δοκιμασιών που χτύπησαν τη χώρα μας τα τελευταία χρόνια, όπως η οικονομική κρίση, η διάβρωση του κοινωνικού ιστού που αυτή επέφερε, η πανδημία και ο πόλεμος στην Ουκρανία -με την πληθωριστική και ενεργειακή κρίση ακριβείας που προκάλεσε- έχει όμως μια σημαντική διαφορά.  «Η σύγκρουση των τρένων και η απώλεια των συνανθρώπων μας που βρήκαν τραγικό θάνατο στις ράγες δεν εντάσσεται στον απόηχο κάποιου παγκόσμιου εύρους και αιτίας δυσμενούς γεγονότος. Εισέβαλε με τον εκκωφαντικό κρότο του άδικου θανάτου των συνανθρώπων μας, διαλύοντας τις εκσυγχρονιστικές ψευδαισθήσεις μιας εθνικής πορείας που αποδεικνύεται πως, εντέλει, ήταν και παρέμεινε εκτροχιασμένη όλο το διάστημα της μεταπολίτευσης. Επίσης, η οικονομική κρίση και ο στραγγαλισμός της ενεργειακής ακρίβειας χτυπούσε και χτυπά, κυρίως, τα χαμηλά και μεσαία στρώματα, η COVID-19 τους ηλικιωμένους, τις ευπαθείς ομάδες και τους ανεμβολίαστους. Στο τρένο αυτό, όμως, θα μπορούσαμε να είχαμε σκοτωθεί όλοι, ακόμη και αν ταξιδεύαμε στην πρώτη θέση», καταλήγει ο κ. Λιάπης. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562310269/tempi-stin-anakritria-larisas-en-energeia-kai-syntaxioychoi-ergazomenoi-ston-ose/,Κοινωνία,Τέμπη: Στην ανακρίτρια Λάρισας εν ενεργεία και συνταξιούχοι εργαζόμενοι στον ΟΣΕ ,2023-03-07T12:01:48+02:00,"
Newsroom","Συνεχίζονται οι έρευνες της Δικαιοσύνης αναφορικά με τα αίτια, αλλά και τις ευθύνες της τραγωδίας στα Τέμπη. Από το πρωί, σύμφωνα με το ΑΠΕ-ΜΠΕ, εν ενεργεία αλλά και συνταξιούχοι εργαζόμενοι στον ΟΣΕ της Λάρισας περνούν την πόρτα της ανακρίτριας Λάρισας, ώστε να καταθέσουν πληροφορίες και να γίνει συλλογή στοιχείων για την υπόθεση του σιδηροδρομικού δυστυχήματος στα Τέμπη.  Παράλληλα, στον χώρο των δικαστηρίων καταφθάνουν και δικηγόροι συγγενών, προκειμένου να λάβουν γνώση της δικογραφίας που έχει ήδη σχηματιστεί και να προχωρήσουν σε παράσταση υποστήριξης κατηγορίας. Στο μεταξύ, διευρύνεται και δίνεται προτεραιότητα στις έρευνες για την τραγωδία στα Τέμπη, την ώρα που στο επίκεντρο βρίσκεται η πολύωρη κατάθεση του 59χρονου σταθμάρχη Λάρισας. Όπως γράφει η «Κ», οι έρευνες θα διενεργηθούν από ανώτερους δικαστικούς εφέτες, ενώ η Δικαιοσύνη με εντολή του εισαγγελέα του Αρείου Πάγου Ισίδωρου Ντογιάκου άνοιξε δεύτερη έρευνα για την καθυστέρηση υλοποίησης των έργων για εκσυγχρονισμό του σιδηροδρομικού δικτύου. Παράλληλα, η Οικονομική Εισαγγελία ξεκινά μεγάλη έρευνα για τα έργα που δεν υλοποιήθηκαν στον ΟΣΕ , ενώ σημαντικές καθυστερήσεις στα έργα εκσυγχρονισμού του ΟΣΕ είχε διαπιστώσει στην τελευταία του έκθεση το Ελεγκτικό Συνέδριο. Στη χθεσινή κατάθεσή του, ο σταθμάρχης Λάρισας φέρεται να δήλωσε κενό μνήμης σε σχέση με το τι συνέβη με το κλειδί 118 που έπρεπε να φέρει σε σωστή τροχιά την επιβατική αμαξοστοιχία. Φέρεται να είπε ότι δεν μπορεί να θυμηθεί τι έγινε, αν το επανέφερε δηλαδή στη θέση του ή όχι. Ο 59χρονος φέρεται να ισχυρίστηκε πως είχαν σημειωθεί επτά διαφορετικές προβληματικές καταστάσεις – βλάβες στο σιδηροδρομικό δίκτυο πριν τη φονική σύγκρουση. Ο φόρτος αυτός φέρεται να του δημιούργησε μεγάλο άγχος. Παράλληλα, φέρεται να ανέφερε πως για τουλάχιστον μισή ώρα ήταν μόνος του στη βάρδια, ενώ θα έπρεπε να είναι μαζί του και δεύτερος σταθμάρχης. Πράγματι, όπως φαίνεται από το φύλλο παρουσίας βαρδιών που αποκάλυψε η «Κ», μέχρι τις 11 το βράδυ προβλεπόταν η παρουσία δύο σταθμαρχών. Με βάση, λοιπόν, τα στοιχεία που προκύπτουν από το φύλλο με τις βάρδιες, στο κάδρο των ερευνών φέρεται να μπαίνει και έτερος σταθμάρχης, η βάρδια του οποίου ξεκινούσε στις 2 το μεσημέρι και τελείωνε στις 11 το βράδυ. Για μία ώρα, από τις 10 μέχρι τις 11, θα έπρεπε να βρίσκεται στο πόστο του, μαζί με τον 59χρονο. Σύμφωνα με πληροφορίες, έφυγε περίπου μισή ώρα πριν από την λήξη της βάρδιας του, αφήνοντας μόνο του τον κατηγορούμενο. Σύμφωνα με πληροφορίες της ΕΡΤ, στις βάρδιες που είχαν βγει για τον Μάρτιο, ο 59χρονος ήταν εφεδρικός σταθμάρχης ή βοηθός σταθμάρχη στο σταθμό του Παλαιοφαρσάλου. Δημιουργείται, λοιπόν, το ερώτημα πώς γίνεται να αφέθηκε μόνος του, να είναι ο βασικός δηλαδή σταθμάρχης την 28η Φεβρουαρίου. Το χαρτί με τις βάρδιες παρέδωσε στην ανακρίτρια και ο σταθμάρχης Παλαιοφάρσαλων, ο οποίος θεωρείται μάρτυρας «κλειδί» και κατέθεσε για πάνω από 2 ώρες μετά την προφυλάκιση του 59χρονου σταθμάρχη Λάρισας. Ο έμπειρος αυτός άνθρωπος πήγε στη Λάρισα, αφού είχε λήξει η βάρδιά του και είχε ήδη σημειωθεί το δυστύχημα, και έμεινε με τον 59χρονο μέχρι και την προσαγωγή του από τους Αστυνομικούς.  Τέλος, σημειώνεται πως εξετάζεται τόσο το καταγραφικό του ενός τρένου που εντοπίστηκε, όπως και το καταγραφικό σηματοδότησης που κατασχέθηκε στο σταθμό της Λάρισας και στο οποίο έχουν καταγραφεί όλες οι κινήσεις στον σιδηροδρομικό σταθμό όσο και οι επικοινωνίες των σταθμαρχών. Την ίδια ώρα, υπό διερεύνηση είναι η αναρρωτική άδεια που έλαβε αμέσως μετά το δυστύχημα ο επιθεωρητής του σταθμού της Λάρισας, ο προϊστάμενος που είναι και υπεύθυνος για την κατάρτιση των βαρδιών, καθώς ο 59χρονος κλήθηκε να φέρει εις πέρας ολομόναχος τη νυχτερινή βάρδια με εμπειρία λίγων ημερών. Σήμερα, αναμένεται το πόρισμα της ΕΔΕ που ζητήθηκε με τον χαρακτηρισμό του κατεπείγοντος από τον υπουργό Υγείας, Θάνο Πλεύρη, για το πώς και γιατί του χορηγήθηκε η αναρρωτική άδεια από τη Νευρολογική Κλινική Λάρισας. Σύμφωνα με πληροφορίες της ΕΡΤ, ο επιθεωρητής εμφανίστηκε στα εξωτερικά ιατρεία της Νευροχειρουργικής του Νοσοκομείου Βόλου με πόνο στη μέση, αναζητώντας τον διευθυντή της κλινικής, ο οποίος όμως δεν είχε ιατρείο και τον παρέπεμψε σε άλλον γιατρό που τελικά του υπέγραψε την αναρρωτική. Χθες, κατέθεσε ο γιατρός της Νευροχειρουργικής που υπέγραψε την άδεια και για σήμερα έχει κληθεί ο διευθυντής της κλινικής. Ο επιθεωρητής βρίσκεται ήδη σε αργία, ενώ υποστηρίζει πως η απόφαση αυτή στερείται νομικής βάσης. Σύμφωνα με πληροφορίες, κάποιος ο οποίος βρίσκεται σε αναρρωτική άδεια δεν μπορεί να τεθεί σε αργία. Ο ίδιος φέρεται κατά την κατάθεση του ενώπιον των ανακριτικών αρχών την Παρασκευή να υποστήριξε, μεταξύ άλλων, πως βάσει του φύλλου θα έπρεπε αυτή τη μία ώρα, πριν την φονική σύγκρουση των δύο τρένων, να εργάζονται τρεις σταθμάρχες. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/politics/parliament/562310188/voyli-enos-leptoy-sigi-gia-ta-thymata-toy-dystychimatos-sta-tempi/,Βουλή,Βουλή: Ενός λεπτού σιγή για τα θύματα του δυστυχήματος στα Τέμπη,2023-03-07T10:56:37+02:00,"
Newsroom","Ενός λεπτού σιγή «στη μνήμη των μαρτύρων του τραγικού δυστυχήματος» στα Τέμπη, τήρησε η Ολομέλεια της Βουλής. «Ελπίζω ότι αυτή η τομή που άνοιξε στις ψυχές όλων μας και πρωτίστως των οικογενειών, θα γίνει αντιληπτή» είπε ο πρόεδρος της Βουλής Κωνσταντίνος Τασούλας, τονίζοντας ότι το τρίπτυχο που περιμένει και τη Βουλή -και που καλεί για διάγνωση, διόρθωση και ευθύνη- «θα καταφέρουμε να το διαχειριστούμε, θα καταφέρουμε να ανταποκριθούμε». Το οφείλουμε στοιχειωδώς, σημείωσε ο κ. Τασούλας, «στη μνήμη των ανθρώπων που χάθηκαν βίαια και άδικα, το οφείλουμε στα δικά μας λάθη, το οφείλουμε και στον όρκο που έχουμε δώσει πριν λίγα χρόνια». Ζητήματα του τραγικού δυστυχήματος στα Τέμπη (ενδεχόμενες θεσμικές κινήσεις, παρεμβάσεις που πρέπει να γίνουν άμεσα κλπ.), θα βρεθούν στο επίκεντρο της τακτικής συνεδρίασης του υπουργικού συμβουλίου την Πέμπτη 9 Μαρτίου, υπό την προεδρία του Πρωθυπουργού Κυριάκου Μητσοτάκη.  Σύμφωνα με κυβερνητικές πηγές, δεν θα υπάρχουν άλλα θέματα στην ατζέντα. Την Παρασκευή 10 Μαρτίου ο Πρωθυπουργός θα επισκεφθεί την Πρόεδρο της Δημοκρατίας Κατερίνα Σακελλαροπούλου. Η επίσκεψη, κατά τις ίδιες πηγές, είναι στο πλαίσιο των μηνιαίων τακτικών συναντήσεών τους και δεν συνδέεται με τίποτα άλλο. Ολο το Σαββατοκύριακο ο Αλέξης Τσίπρας βρισκόταν στην Κουμουνδούρου σχεδιάζοντας με τους στενούς συνεργάτες του τα επόμενα βήματα σε σχέση με την εθνική τραγωδία στα Τέμπη. Αυτό που έχει επισημάνει είναι πως το εθνικό πένθος και ο σεβασμός στα θύματα και στις οικογένειές τους επιβάλλουν προσεκτικές κινήσεις, οι οποίες όμως δεν θα αποδυναμώσουν τη στόχευση του κόμματος να αναδείξει τις ευθύνες που υπάρχουν για την παραμέληση των σιδηροδρόμων.  Στο ερώτημα που απηύθυνε η «Κ» σε συνεργάτη του προέδρου, αν στον σχεδιασμό του κόμματος περιλαμβάνεται η κατάθεση ερώτησης προς τον πρωθυπουργό ή αιτήματος για διεξαγωγή προ ημερησίας διατάξεως συζήτησης στη Βουλή, η απάντηση ήταν ενδεικτική των προθέσεων που υπάρχουν: «Τα πάντα θα γίνουν στην ώρα τους». Από τη στιγμή που επιβεβαιωθούν οι πληροφορίες σε σχέση με τη μη πραγματοποίηση των εκλογών στις 9 Απριλίου, όλα τα διαθέσιμα κοινοβουλευτικά μέσα θα πέσουν στο τραπέζι.   ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/politics/562310176/ypoyrgiko-symvoylio-i-tragodia-sta-tempi-monadiko-thema-stin-atzenta-tin-pempti/,Πολιτική,Υπουργικό συμβούλιο: Η τραγωδία στα Τέμπη μοναδικό θέμα στην ατζέντα την Πέμπτη,2023-03-07T10:47:53+02:00,"
Newsroom","Ζητήματα του τραγικού δυστυχήματος στα Τέμπη (ενδεχόμενες θεσμικές κινήσεις, παρεμβάσεις που πρέπει να γίνουν άμεσα κλπ.), θα βρεθούν στο επίκεντρο της τακτικής συνεδρίασης του υπουργικού συμβουλίου την Πέμπτη 9 Μαρτίου, υπό την προεδρία του Πρωθυπουργού Κυριάκου Μητσοτάκη.  Σύμφωνα με κυβερνητικές πηγές, δεν θα υπάρχουν άλλα θέματα στην ατζέντα. Την Παρασκευή 10 Μαρτίου ο Πρωθυπουργός θα επισκεφθεί την Πρόεδρο της Δημοκρατίας Κατερίνα Σακελλαροπούλου. Η επίσκεψη, κατά τις ίδιες πηγές, είναι στο πλαίσιο των μηνιαίων τακτικών συναντήσεών τους και δεν συνδέεται με τίποτα άλλο. Οπως γράφει στο σημερινό της φύλλο η «Κ», το Μέγαρο Μαξίμου σχεδιάζει τη διαχείριση της ανείπωτης τραγωδία, καθώς μετά την ταυτοποίηση των θυμάτων και τη μεταφορά των βαγονιών, η κυβέρνηση καλείται να πάει στην επόμενη φάση, που έχει να κάνει με τις απαντήσεις στα αίτια της τραγωδίας.  Στο πολιτικό σκέλος, στο Μέγαρο Μαξίμου δεν υπάρχει ακόμη καμία συζήτηση για το θέμα των εκλογών, όπως επανέλαβε ρητά και ο πρωθυπουργός στον τελευταίο «πρωινό καφέ». Το σενάριο ωστόσο της 9ης Απριλίου απομακρύνεται όλο και περισσότερο, καθώς το εθνικό πένθος θα συνεχιστεί «βουβά» έως την Παρασκευή, από τη στιγμή που έχουν «απαγορευθεί» κάθε κομματική και άλλη εκδήλωση. Αυτό πρακτικά σημαίνει πως από την επόμενη εβδομάδα, με την τραγωδία πολύ πρόσφατη, ο πρωθυπουργός θα πρέπει να προκηρύξει εκλογές, αφού το συνταγματικό όριο εκπνέει στις 19 Μαρτίου, κάτι που μοιάζει αυτή την ώρα πολύ δύσκολο. Επιπλέον εικάζεται πως οι εκλογές σε ένα μήνα από τώρα, υπό το βάρος της τραγωδίας, θα είναι σχεδόν μονοθεματικές. Αντίθετα, με το Πάσχα να μεσολαβεί, εάν οι εκλογές διεξαχθούν στις 14 ή 21 Μαΐου, με τις δεύτερες στις 2 Ιουλίου, θα υπάρξει ικανή χρονική απόσταση από το τραγικό συμβάν και εκτιμάται πως θα έχουν επιμεριστεί με δίκαιο τρόπο οι ευθύνες, αλλά και η κυβέρνηση θα μπορεί να έχει υλοποιήσει αυτά για τα οποία δεσμεύεται. Σε κάθε περίπτωση, οι αποφάσεις θα ληφθούν από την Παρασκευή και μετά. Ολο το Σαββατοκύριακο ο Αλέξης Τσίπρας βρισκόταν στην Κουμουνδούρου σχεδιάζοντας με τους στενούς συνεργάτες του τα επόμενα βήματα σε σχέση με την εθνική τραγωδία στα Τέμπη. Αυτό που έχει επισημάνει είναι πως το εθνικό πένθος και ο σεβασμός στα θύματα και στις οικογένειές τους επιβάλλουν προσεκτικές κινήσεις, οι οποίες όμως δεν θα αποδυναμώσουν τη στόχευση του κόμματος να αναδείξει τις ευθύνες που υπάρχουν για την παραμέληση των σιδηροδρόμων.  Στο ερώτημα που απηύθυνε η «Κ» σε συνεργάτη του προέδρου, αν στον σχεδιασμό του κόμματος περιλαμβάνεται η κατάθεση ερώτησης προς τον πρωθυπουργό ή αιτήματος για διεξαγωγή προ ημερησίας διατάξεως συζήτησης στη Βουλή, η απάντηση ήταν ενδεικτική των προθέσεων που υπάρχουν: «Τα πάντα θα γίνουν στην ώρα τους». Από τη στιγμή που επιβεβαιωθούν οι πληροφορίες σε σχέση με τη μη πραγματοποίηση των εκλογών στις 9 Απριλίου, όλα τα διαθέσιμα κοινοβουλευτικά μέσα θα πέσουν στο τραπέζι. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562310026/tragodia-sta-tempi-anoigei-to-kadro-ton-ereynon-ti-ischyrizontai-stathmarchis-kai-epitheoritis/,Κοινωνία,Tραγωδία στα Τέμπη: «Ανοίγει» το κάδρο των ερευνών – Τι ισχυρίζονται σταθμάρχης και επιθεωρητής,2023-03-07T08:32:28+02:00,"
Newsroom","Διευρύνεται και δίνεται προτεραιότητα στις έρευνες για την τραγωδία στα Τέμπη, την ώρα που στο επίκεντρο βρίσκεται η πολύωρη κατάθεση του 59χρονου σταθμάρχη Λάρισας. Όπως γράφει η «Κ», οι έρευνες θα διενεργηθούν από ανώτερους δικαστικούς εφέτες, ενώ η Δικαιοσύνη με εντολή του εισαγγελέα του Αρείου Πάγου Ισίδωρου Ντογιάκου άνοιξε δεύτερη έρευνα για την καθυστέρηση υλοποίησης των έργων για εκσυγχρονισμό του σιδηροδρομικού δικτύου. Παράλληλα, η Οικονομική Εισαγγελία ξεκινά μεγάλη έρευνα για τα έργα που δεν υλοποιήθηκαν στον ΟΣΕ , ενώ σημαντικές καθυστερήσεις στα έργα εκσυγχρονισμού του ΟΣΕ είχε διαπιστώσει στην τελευταία του έκθεση το Ελεγκτικό Συνέδριο. Στη χθεσινή κατάθεσή του, ο σταθμάρχης Λάρισας δήλωσε κενό μνήμης σε σχέση με το τι συνέβη με το κλειδί 118 που έπρεπε να φέρει σε σωστή τροχιά την επιβατική αμαξοστοιχία. Είπε ότι δεν μπορεί να θυμηθεί τι έγινε, αν το επανέφερε δηλαδή στη θέση του ή όχι. Ο 59χρονος ισχυρίστηκε πως είχαν σημειωθεί επτά διαφορετικές προβληματικές καταστάσεις – βλάβες στο σιδηροδρομικό δίκτυο πριν τη φονική σύγκρουση. Ο φόρτος αυτός φέρεται να του δημιούργησε μεγάλο άγχος. Παράλληλα, ανέφερε πως για τουλάχιστον μισή ώρα ήταν μόνος του στη βάρδια, ενώ θα έπρεπε να είναι μαζί του και δεύτερος σταθμάρχης. Πράγματι, όπως φαίνεται από το φύλλο παρουσίας βαρδιών που αποκάλυψε η «Κ», μέχρι τις 11 το βράδυ προβλεπόταν η παρουσία δύο σταθμαρχών. Με βάση, λοιπόν, τα στοιχεία που προκύπτουν από το φύλλο με τις βάρδιες, στο κάδρο των ερευνών φέρεται να μπαίνει και έτερος σταθμάρχης, η βάρδια του οποίου ξεκινούσε στις 2 το μεσημέρι και τελείωνε στις 11 το βράδυ. Για μία ώρα, από τις 10 μέχρι τις 11, θα έπρεπε να βρίσκεται στο πόστο του, μαζί με τον 59χρονο. Σύμφωνα με πληροφορίες, έφυγε περίπου μισή ώρα πριν από την λήξη της βάρδιας του, αφήνοντας μόνο του τον κατηγορούμενο. Σύμφωνα με πληροφορίες της ΕΡΤ, στις βάρδιες που είχαν βγει για τον Μάρτιο, ο 59χρονος ήταν εφεδρικός σταθμάρχης ή βοηθός σταθμάρχη στο σταθμό του Παλαιοφαρσάλου. Δημιουργείται, λοιπόν, το ερώτημα πώς γίνεται να αφέθηκε μόνος του, να είναι ο βασικός δηλαδή σταθμάρχης την 28η Φεβρουαρίου. Το χαρτί με τις βάρδιες παρέδωσε στην ανακρίτρια και ο σταθμάρχης Παλαιοφάρσαλων, ο οποίος θεωρείται μάρτυρας «κλειδί» και κατέθεσε για πάνω από 2 ώρες μετά την προφυλάκιση του 59χρονου σταθμάρχη Λάρισας. Ο έμπειρος αυτός άνθρωπος πήγε στη Λάρισα, αφού είχε λήξει η βάρδιά του και είχε ήδη σημειωθεί το δυστύχημα, και έμεινε με τον 59χρονο μέχρι και την προσαγωγή του από τους Αστυνομικούς.  Τέλος, σημειώνεται πως εξετάζεται τόσο το καταγραφικό του ενός τρένου που εντοπίστηκε, όπως και το καταγραφικό σηματοδότησης που κατασχέθηκε στο σταθμό της Λάρισας και στο οποίο έχουν καταγραφεί όλες οι κινήσεις στον σιδηροδρομικό σταθμό όσο και οι επικοινωνίες των σταθμαρχών. Την ίδια ώρα, υπό διερεύνηση είναι η αναρρωτική άδεια που έλαβε αμέσως μετά το δυστύχημα ο επιθεωρητής του σταθμού της Λάρισας, ο προϊστάμενος που είναι και υπεύθυνος για την κατάρτιση των βαρδιών, καθώς ο 59χρονος κλήθηκε να φέρει εις πέρας ολομόναχος τη νυχτερινή βάρδια με εμπειρία λίγων ημερών. Σήμερα, αναμένεται το πόρισμα της ΕΔΕ που ζητήθηκε με τον χαρακτηρισμό του κατεπείγοντος από τον υπουργό Υγείας, Θάνο Πλεύρη, για το πώς και γιατί του χορηγήθηκε η αναρρωτική άδεια από τη Νευρολογική Κλινική Λάρισας. Σύμφωνα με πληροφορίες της ΕΡΤ, ο επιθεωρητής εμφανίστηκε στα εξωτερικά ιατρεία της Νευροχειρουργικής του Νοσοκομείου Βόλου με πόνο στη μέση, αναζητώντας τον διευθυντή της κλινικής, ο οποίος όμως δεν είχε ιατρείο και τον παρέπεμψε σε άλλον γιατρό που τελικά του υπέγραψε την αναρρωτική. Χθες, κατέθεσε ο γιατρός της Νευροχειρουργικής που υπέγραψε την άδεια και για σήμερα έχει κληθεί ο διευθυντής της κλινικής. Ο επιθεωρητής βρίσκεται ήδη σε αργία, ενώ υποστηρίζει πως η απόφαση αυτή στερείται νομικής βάσης. Σύμφωνα με πληροφορίες, κάποιος ο οποίος βρίσκεται σε αναρρωτική άδεια δεν μπορεί να τεθεί σε αργία. Ο ίδιος φέρεται κατά την κατάθεση του ενώπιον των ανακριτικών αρχών την Παρασκευή να υποστήριξε, μεταξύ άλλων, πως βάσει του φύλλου θα έπρεπε αυτή τη μία ώρα, πριν την φονική σύγκρουση των δύο τρένων, να εργάζονται τρεις σταθμάρχες. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/opinion/562309510/paros-mandra-mati-tempi/,Απόψεις,"Πάρος, Μάνδρα, Μάτι, Τέμπη",2023-03-07T20:49:00+02:00,"
Βασίλης Νέδος","Τραγωδίες όπου η ανθρώπινη καταστροφή σκέπασε με ένα πέπλο θλίψης το 2000, το 2017, το 2018, το 2023 και τις ενώνει ένα νήμα. Πάρος, Μάνδρα, Μάτι, Τέμπη. Δεν πρόκειται για κάποια προσπάθεια να διυλισθούν οι αυταπόδεικτες πολιτικές ευθύνες της σημερινής κυβέρνησης για την τραγωδία στα Τέμπη, όπου ακόμη και σήμερα συνεχίζεται το μακάβριο έργο ταυτοποίησης των θυμάτων. Οι πολύνεκρες αυτές τραγωδίες δεν ήταν απλά ανθρώπινα λάθη, αλλά αποτυχία εκσυγχρονισμού της χώρας στην κατεύθυνση την οποία έχει επιλέξει με κόπο, θυσίες και αίμα η ελληνική κοινωνία στα 200 χρόνια ύπαρξης του νεοελληνικού κράτους: της σύγκλισης με το δυτικό πρότυπο. Η αποτυχία εκσυγχρονισμού είναι μια ιδιότυπη «επιτυχία» του πελατειακού κράτους και του τρόπου με τον οποίο η ελληνική κοινωνία, τα μικρομεσαία ή μεγαλύτερα συμφέροντα συναλλάσσονται κατά τρόπο αγαστό προκειμένου να μην αλλάξει τίποτα. Ο σιδηρόδρομος είναι στην πραγματικότητα –αναλογικά– σε πολύ χειρότερη κατάσταση από εκείνη στην οποία βρισκόταν τη δεκαετία του ’70 και του ’80, του περίφημου «καρβουνιάρη». Τη δεκαετία του ’90 και του 2000 κυβερνήσεις με τεράστια περιθώρια επενδύσεων και άπειρο ευρωπαϊκό χρήμα, όχι απλά δεν επένδυσαν στον σιδηρόδρομο αλλά συνηγόρησαν σε κάθε προσπάθεια υπονόμευσής του. Απαντες οι μη λωτοφάγοι θυμούνται ότι αποφεύχθηκε να περάσει σιδηρόδρομος από το Ρίο στο Αντίρριο προς μελλοντική χρήση διότι «δεν συνέφερε» στον ανταγωνισμό με τους κατασκευαστές αυτοκινητοδρόμων. Ανάλογα επεισόδια σημειώθηκαν για άλλους λόγους. Το «ποτάμι», ο θλιβερός αυτοκινητόδρομος που συνδέει το βόρειο τμήμα της Αθήνας με τον Πειραιά ουδέποτε απέκτησε σιδηροδρομική γραμμή. Δεν έπρεπε να θιγούν οι οδηγοί φορτηγών, λεωφορείων, τα ταξί, όλοι δηλαδή εκείνοι που η συντεχνιακή ισχύς τους μετράει. Από τους θορυβώδεις πολιτικούς κομμάτων ένθεν κι ένθεν των εδράνων, υπάρχουν ουκ ολίγοι που συνυπέγραψαν την ασυλία αυτών των συντεχνιών στα σκληρά μνημονιακά χρόνια. Την ίδια στιγμή, ακόμη και ο υπάρχων σιδηρόδρομος απαξιωνόταν. Με ανέκδοτα για «ασημένια βέλη», με απαρχαιωμένες αμαξοστοιχίες από τα αζήτητα τρίτων χωρών, με τις ράγες υλικό προς λεηλασία. Και με τους λίγους εργαζομένους, που από επαγγελματική συνείδηση ζητούσαν να υπάρξει προσοχή σε αυτά που λένε διότι τα θύματα δεν θα αργήσουν… Ο άδικος θάνατος τόσων νέων ανθρώπων είναι, λοιπόν, αποτέλεσμα της αδηφαγίας, του αμοραλισμού και της χυδαιότητας όχι ενός, αλλά πολλών. Και με έναν ακόμη τραγικό τρόπο διεφάνη πόσο υπολογίζει αυτή η κοινωνία τους νέους αυτής της χώρας. Εκείνους που σκοτώθηκαν στο άνθος της ζωής τους, προτού προλάβουν καν να σκεφτούν για τα μελλοντικά σχέδιά τους. "
kathimerini.gr,https://www.kathimerini.gr/opinion/562309498/apo-to-mati-eos-ta-tempi/,Απόψεις,Από το Μάτι έως τα Τέμπη,2023-03-07T20:57:00+02:00,"
Ιωάννα Μάνδρου","Θα ήταν ολέθριο να προστεθεί στην τραγωδία των Τεμπών, που έχει συγκλονίσει το πανελλήνιο, το αίσθημα της ατιμωρησίας για ένα τόσο βαρύ έγκλημα, που πατάει πάνω στην παντελή έλλειψη κουλτούρας ευθύνης που διατρέχει τη συμπεριφορά πολλών από το πολιτικό προσωπικό, ενώ είναι εμπεδωμένη σε μεγάλο ποσοστό του κοινωνικού σώματος. Η Δικαιοσύνη, που έχει από τον θεσμικό της ρόλο την αρμοδιότητα να αποδώσει ευθύνες, οφείλει να κινηθεί άμεσα και σε πολλά επίπεδα για να μην επαναληφθεί και στην τραγωδία των Τεμπών η ιστορία με τους υπευθύνους για τη φονική πυρκαγιά στο Μάτι, όπου ακόμη παιδεύονται στη δίκη για να γλιτώσουν την παραγραφή, που θα σβήσει και τις λίγες ευθύνες που τελικά αποδόθηκαν. Η δικαστική διερεύνηση για το Μάτι, που συμπλήρωσε πέντε περίπου χρόνια, ώσπου να φθάσει η υπόθεση στο εδώλιο με κατηγορουμένους όσους τελικά παραπέμφθηκαν για πλημμελήματα, είναι ακόμη νωπή και οι ιθύνοντες, σε κυβέρνηση και κυρίως στη Δικαιοσύνη, έχουν υποχρέωση να κάνουν ό,τι μπορούν για να μην υπάρξει η ίδια θεσμική προσβολή και για τα θύματα του τραγικού δυστυχήματος στα Τέμπη. Οι δικαστικές έρευνες που ήδη έχουν ξεκινήσει, είναι αυτονόητο ότι οφείλουν –το ζήτησε άλλωστε και ο πρωθυπουργός– εκτός από την απόδοση ευθυνών στον σταθμάρχη, που προκάλεσε με τα εγκληματικά του λάθη την τραγωδία και σε εκείνους που του εμπιστεύθηκαν, παρά την απειρία του, ένα τόσο νευραλγικό πόστο, να κινηθούν στην πραγματική απόδοση ευθυνών σε εκείνους που χρόνια δεν προχώρησαν τα μέτρα εκσυγχρονισμού του σιδηροδρόμου. Σε εκείνους που είχαν την ευθύνη να προχωρήσουν συμβάσεις και να υλοποιηθούν τα έργα, αλλά πέταξαν κρατικό και κοινοτικό χρήμα, αφήνοντας τις συμβάσεις στα συρτάρια και γράφοντας στα παλιά τους τα παπούτσια την ανάγκη οι πολίτες να έχουν και να απολαμβάνουν την τρίτη δεκαετία του 2000 ένα σύγχρονο και ασφαλές σιδηροδρομικό δίκτυο. Αν δεν πέσουν κεφάλια, πέρα από πολιτικές και άλλες σκοπιμότητες, αν δεν εκκαθαριστεί με όρους ανεξάρτητης έρευνας η υπόθεση με το τρένο, η κοινωνία θα ποτιστεί για μια ακόμη φορά με το δηλητήριο της απαξίωσης της πολιτικής και των θεσμών, που μακροπρόθεσμα οδηγεί σε αντισυστημικές προσεγγίσεις έξω από το πλαίσιο της δημοκρατίας. Οι σκεπτόμενοι πολίτες αξιώνουν επιτέλους σοβαρότητα και ενεργοποίηση των θεσμών για να πειστούν πως είμαστε ευρωπαϊκή χώρα, όχι μόνον στα λόγια, αλλά στην πραγματικότητα. Με θεσμούς και σεβασμό στον πολίτη. "
kathimerini.gr,https://www.kathimerini.gr/politics/562309411/tragodia-sta-tempi-energopoiisi-tis-epitropis-thesmon/,Βουλή,Τραγωδία στα Τέμπη: Ενεργοποίηση της Επιτροπής Θεσμών,2023-03-07T11:25:00+02:00,"
Γιώργος Μπουρδάρας","Στη Βουλή, τις αμέσως επόμενες ημέρες, αναμένεται να ανοίξει ένα νέο κεφάλαιο ουσιαστικής συζήτησης για την τραγωδία στα Τέμπη, καθώς αποφασίστηκε να κληθούν προς ακρόαση από την Επιτροπή Θεσμών και Διαφάνειας πρόσωπα που εκ της θέσεώς τους στην ηγεσία του υπουργείου Μεταφορών, καθώς και στη διοίκηση φορέων σχετιζόμενων με τους σιδηροδρόμους, κρίνεται αναγκαίο να παράσχουν πληροφορίες αναφορικά με το πολύνεκρο δυστύχημα. Οπως ήταν αναμενόμενο, πάντως, η επανέναρξη των κοινοβουλευτικών διαδικασιών από χθες, μετά τη διακοπή του τριήμερου εθνικού πένθους, σημαδεύεται τόσο από τη δρομολόγηση ταχύτατων νομοθετικών διαδικασιών όσο και από τους υψηλούς τόνους αντιπαράθεσης μεταξύ κυβέρνησης και αντιπολίτευσης σχετικά με τα αίτια και τις ευθύνες της τραγωδίας. Η λήψη κατ’ αρχάς της απόφασης για την έκτακτη σύγκληση της Επιτροπής Θεσμών, όπως επίσης και ο προγραμματισμός των εργασιών της εθνικής αντιπροσωπείας για την τρέχουσα αλλά και την επόμενη εβδομάδα, έγιναν στη χθεσινή Διάσκεψη των Προέδρων. Για το πρώτο, είχε προηγηθεί έγγραφο αίτημα της εκ των αντιπροέδρων της Βουλής και βουλευτού του ΜέΡΑ25 Σοφίας Σακοράφα για κοινή συνεδρίαση της Επιτροπής Θεσμών και της Επιτροπής Δημοσίων Επιχειρήσεων, Τραπεζών, Οργανισμών Κοινής Ωφελείας και Φορέων Κοινωνικής Ασφάλισης. «Επειδή όλα τα τελευταία χρόνια υπήρξαν σήματα κινδύνου από πολλές πλευρές και για τις διάφορες πτυχές τής εντελώς προβληματικής κατάστασης των σιδηροδρομικών συγκοινωνιών στη χώρα μας, θεωρούμε ότι επιβάλλεται να συγκληθεί άμεση συνεδρίαση των επιτροπών μας, μέχρι την Τετάρτη 8 Μαρτίου, για την αντιμετώπιση των θεμάτων, παρουσία του προέδρου και διευθύνοντος συμβούλου της ΟΣΕ Α.Ε. και του αρμοδίου εποπτεύοντος υπουργού Υποδομών και Μεταφορών. Στη συγκεκριμένη συνεδρίαση θα πρέπει να προσκληθούν και η πρόεδρος της Ρυθμιστικής Αρχής Σιδηροδρόμων, αλλά και εκπρόσωποι του Σωματείου Μηχανοδηγών του ΟΣΕ, της Πανελλήνιας Ομοσπονδίας Σιδηροδρομικών και της Πανελλήνιας Ενωσης Σταθμαρχών ΟΣΕ», αναφέρει χαρακτηριστικά η κ. Σακοράφα. Ολα τα κόμματα συμφώνησαν, με τον ΣΥΡΙΖΑ –σύμφωνα με πληροφορίες– να ζητεί επιπροσθέτως να προσέλθουν στη συνεδρίαση ο παραιτηθείς υπουργός Κ. Καραμανλής και εκπρόσωπος της εταιρείας Hellenic Train. Μέχρι τα τέλη της άλλης εβδομάδας η ψήφιση σειράς νομοσχεδίων τα οποία θεωρούνται προαπαιτούμενα για εκταμίευση πόρων από το Ταμείο Ανάκαμψης. Ως προς το νομοθετικό έργο, ο προγραμματισμός που συζητήθηκε καλύπτει το διάστημα έως και το τέλος της προσεχούς εβδομάδας, περιλαμβάνοντας και τα νομοσχέδια εκείνα των οποίων η έγκριση, όπως λέγεται, συνιστά προαπαιτούμενο για εκταμίευση πόρων από το Ταμείο Ανάκαμψης. Το εν λόγω χρονοδιάγραμμα, παρά το γεγονός ότι ακόμη παραμένει άγνωστη η τελική απόφαση του πρωθυπουργού αναφορικά με τον χρόνο διεξαγωγής των εκλογών, ουσιαστικά συνιστά επαναδρομολόγηση του αρχικού σχεδίου στη βάση του σεναρίου για προσφυγή στις κάλπες στις 9 Απριλίου. Συγκεκριμένα, παίρνουν την οδό της ψήφισής τους από την εθνική αντιπροσωπεία τα νομοσχέδια των υπουργείων: Δικαιοσύνης (σήμερα), Παιδείας (αύριο Τετάρτη), Περιβάλλοντος (Τρίτη 14/3), Υγείας (Τετάρτη 15/3) και Οικονομικών (έως την Παρασκευή 17/3). Είτε στη συνεδρίαση της Επιτροπής Θεσμών είτε στις συνεδριάσεις επιτροπών και Ολομέλειας των επόμενων ημερών για τα σχέδια νόμου, εκτιμάται ότι το κλίμα θα είναι εκρηκτικό, με τα κόμματα της αντιπολίτευσης και ειδικότερα τον ΣΥΡΙΖΑ και το ΜέΡΑ25 να έχουν δείξει από χθες διάθεση οξύτατης κριτικής στην κυβέρνηση, η οποία αρχικώς επιχείρησε να κρατήσει χαμηλούς τόνους. Ενδεικτική των διαθέσεων της αξιωματικής αντιπολίτευσης ήταν η χθεσινή τοποθέτηση του κ. Ν. Φίλη, που κατά τη διάρκεια οξύτατης επίθεσης στην κυβέρνηση έκανε λόγο για δολοφονίες παιδιών μέσα στα τρένα και για ευθύνες «κάποιων σήμερα ως κυβέρνηση», αναγκάζοντας τον πρόεδρο της Επιτροπής Μορφωτικών Υποθέσεων Β. Διγαλάκη να τον καλέσει επανειλημμένως να σεβαστεί τις στιγμές. "
kathimerini.gr,https://www.kathimerini.gr/society/562309384/tragodia-sta-tempi-eyropaiki-voitheia-gia-tin-asfaleia-ton-ellinikon-trenon/,Κοινωνία,Τραγωδία στα Τέμπη: Ευρωπαϊκή βοήθεια για την ασφάλεια των ελληνικών τρένων,2023-03-07T07:35:29+02:00,"
Αλεξάνδρα Βουδούρη","ΒΡΥΞΕΛΛΕΣ – ΑΝΤΑΠΟΚΡΙΣΗ. Επίσκεψη στην Αθήνα θα πραγματοποιήσουν εμπειρογνώμονες της Κομισιόν και του Ευρωπαϊκού Οργανισμού Σιδηροδρόμων (ERA) προκειμένου να συζητήσουν με την ελληνική κυβέρνηση για το πώς θα μπορέσουν οι ευρωπαϊκές αρχές να βοηθήσουν στον εκσυγχρονισμό και την ασφάλεια των ελληνικών σιδηροδρόμων. Σύμφωνα με αποκλειστικές πληροφορίες της «K» πρόκειται για τους Κρίστιαν Σμιτ, επικεφαλής της Γενικής Διεύθυνσης Κινητικότητας και Μεταφορών (MOVE) της Κομισιόν και Τζόζεφ Ντοπελμπάουερ, εκτελεστικό διευθυντή του ERA. Οι δύο άνδρες πρόκειται να φθάσουν αύριο στην Αθήνα προκειμένου να έχουν συναντήσεις με την κυβέρνηση και τον νέο υπουργό Υποδομών και Μεταφορών, Γιώργο Γεραπετρίτη. Σκοπός της επίσκεψής τους θα είναι, όπως αναφέρουν πηγές, να διερευνηθούν οι τρόποι ώστε να παρασχεθεί τεχνογνωσία και υποστήριξη για τον εκσυγχρονισμό του σιδηροδρομικού δικτύου, ενώ δεν αποκλείουν να δοθεί τεχνική υποστήριξη και σε ό,τι αφορά τη διερεύνηση των αιτιών του τραγικού δυστυχήματος στα Τέμπη. Η επικείμενη επίσκεψη των εμπειρογνωμόνων απασχόλησε τη χθεσινή ενημέρωση των Ευρωπαίων ανταποκριτών στις Βρυξέλλες, με την αναπληρώτρια εκπρόσωπο της Κομισιόν, Ντάνα Σπίναν, να αναφέρεται στη σχετική τηλεφωνική επικοινωνία που είχε χθες η πρόεδρος της Κομισιόν Ούρσουλα φον ντερ Λάιεν με τον Ελληνα πρωθυπουργό, στη διάρκεια της οποίας, όπως είπε, συζητήθηκε η κοινή βούληση να συνεργαστούν για τον εκσυγχρονισμό και τη βελτίωση της ασφάλειας του σιδηροδρομικού δικτύου. Διευκρινίσεις παρείχε η Επιτροπή και για το αίτημα αναβολής για την έναρξη λειτουργίας του Ευρωπαϊκού Συστήματος Διαχείρισης Σιδηροδρομικής Κυκλοφορίας (ERTMS). Συγκεκριμένα, ο εκπρόσωπος της Κομισιόν, Στέφαν ντε Κερσμάκερ ανέφερε ότι είχαν αποδεχθεί αιτιολογημένο αίτημα των ελληνικών αρχών για αναβολή έναρξης του συστήματος τον Μάιο του 2022 και αυτό αφορούσε τρεις γραμμές του δικτύου: Αχαρνών – Γέφυρες από το 2020 έως το 2022, Τιθορέα – Αχαρνών από το 2020 έως το 2023 και Δομοκού – Παλαιοφαρσάλου – Θεσσαλονίκης – συνόρων Βουλγαρίας/Ελλάδας από το 2020 έως το 2023. Σημείωσε, παράλληλα, ότι τα προβλήματα διαχείρισης των σιδηροδρομικών έργων είχαν αναγνωριστεί από τις ελληνικές αρχές και ότι είχαν συμφωνήσει να προχωρήσουν σε μεταρρυθμίσεις τα επόμενα χρόνια, ενώ στο ελληνικό Σχέδιο Ανάκαμψης και Ανθεκτικότητας περιλαμβάνεται ορόσημο για τον εκσυγχρονισμό του δικτύου και πλήρη λειτουργικότητα του ERTMS έως το τρίτο τρίμηνο του 2023. Υπενθυμίζεται ότι επικοινωνία με τον Κυριάκο Μητσοτάκη είχε χθες η Πρόεδρος της Ευρωπαϊκής Επιτροπής, Ούρσουλα Φον ντερ Λάιεν, με θέμα την περαιτέρω τεχνική υποστήριξη που μπορεί να παράσχει η Ε.Ε. στην Ελλάδα για τον εκσυγχρονισμό των σιδηροδρόμων της και τη βελτίωση της ασφάλειάς τους. «Συζήτησα με τον Πρωθυπουργό, Κυριάκο Μητσοτάκη, για περαιτέρω τεχνική υποστήριξη που μπορεί να παράσχει η ΕΕ στην Ελλάδα για τον εκσυγχρονισμό των σιδηροδρόμων της και τη βελτίωση της ασφάλειάς τους. Η επιτροπή και ειδικοί της @ERA_railways θα ταξιδέψουν αυτή την εβδομάδα στην Αθήνα. Η ασφάλεια των σιδηροδρόμων είναι πρωταρχικής σημασίας» ανέφερε μεσω Τwitter η Ούρσουλα Φον ντερ Λάιεν, μετά τη χθεσινή επικοινωνία της με τον πρωθυπουργό. Από την πλευρά του ο Κυριάκος Μητσοτάκης, με ανάρτησή του στο Twitter, ευχαρίστησε την πρόεδρο της Κομισιόν, Ούρσουλα φον ντερ Λάιεν, για την «ταχεία ανταπόκρισή της» στο αίτημα της ελληνικής κυβέρνησης για περαιτέρω τεχνική υποστήριξη της ΕΕ πριν την Ελλάδα όσον αφορά τον εκσυγχρονισμό των σιδηροδρόμων. Συγκεκριμένα, ο κ. Μητσοτάκης ανέφερε: «Ευχαριστούμε αγαπητή @vonderleyen για την ταχεία ανταπόκριση στο αίτημά μας. Είμαστε αποφασισμένοι να κινητοποιήσουμε όλους τους διαθέσιμους πόρους. Χαιρόμαστε που μπορούμε να βασιστούμε στους Ευρωπαίους εταίρους μας για βοήθεια». Σημειώνεται πως την Κυριακή ο Πρωθυπουργός είχε αναφέρει στην ανάρτησή του στο Facebook, πως θα ζητήσει «αμέσως από την Ευρωπαϊκή Επιτροπή και από φίλες χώρες τη συνδρομή τους σε τεχνογνωσία, ώστε να αποκτήσουμε, επιτέλους, σύγχρονα τρένα», όπως επίσης και ότι θα προτείνει «σε όλα τα κόμματα να δεσμευτούμε από τώρα ότι, στην επόμενη Βουλή, θα συσταθεί Ειδική Επιτροπή που θα διερευνήσει την πονεμένη ιστορία των ελληνικών σιδηροδρόμων όλη την τελευταία εικοσαετία».  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562309372/tragodia-sta-tempi-plimmeleies-mplokaran-tis-symvaseis/,Κοινωνία,Τραγωδία στα Τέμπη: Πλημμέλειες μπλόκαραν τις συμβάσεις,2023-03-07T09:10:00+02:00,"
Ιωάννα Μάνδρου","Σημαντικές καθυστερήσεις στην υλοποίηση συμβάσεων για έργα εκσυγχρονισμού του ΟΣΕ έχει διαπιστώσει στην τελευταία έκθεσή του το Ελεγκτικό Συνέδριο, το ανώτατο δικαστήριο που ελέγχει το σύνολο της διαχείρισης του δημοσίου χρήματος. Οπως προκύπτει από την έκθεση που αφορά την υλοποίηση των συμβάσεων εκσυγχρονισμού του σιδηροδρομικού δικτύου από το 2017 έως και το 2021 (αυτήν την περίοδο αφορά η έκθεση), παρατηρήθηκαν σημαντικές καθυστερήσεις, οι οποίες σε ορισμένες περιπτώσεις έφθασαν 2,5 φορές πάνω από την αρχική πρόβλεψη ολοκλήρωσης ενός έργου. Ειδικότερα, στο πλαίσιο των ελέγχων του ανωτάτου δικαστηρίου που έγιναν σε 24 δημόσιους φορείς, όπου ελέγχθηκαν συνολικά 1.162 έργα, μεταξύ των οποίων και πολλά της ΕΡΓΟΣΕ Α.Ε., παρατηρήθηκαν πολλές πλημμέλειες και καθυστερήσεις. Οπως αναφέρεται στην έκθεση για τα έργα του ΟΣΕ, διαπιστώθηκε σε ορισμένες περιπτώσεις ότι δεν είχαν εκπονηθεί πριν από τη δημοπράτηση των έργων κάποιες από τις απαιτούμενες μελέτες ή δεν είχαν επικαιροποιηθεί ή εμπεριείχαν σφάλματα, ιδίως ως προς την ύπαρξη και την ακριβή θέση των δικτύων των οργανισμών κοινής ωφελείας και τις προμετρήσεις των εργασιών, η αναγκαιότητα διόρθωσης των οποίων προκάλεσε καθυστερήσεις. Μάλιστα, το Ελεγκτικό Συνέδριο υπογραμμίζει ότι «σε έργο αναβάθμισης του σιδηροδρομικού δικτύου η μη εκπόνηση πριν από τη δημοπράτηση μελέτης πυροπροστασίας και μελέτης εφαρμογής κυκλοφοριακής εξασφάλισης ασφαλούς κυκλοφορίας συρμών προκάλεσε καθυστέρηση 5 μηνών». Σε άλλο σημείο, οι σύμβουλοι του Ελεγκτικού Συνεδρίου αναφέρονται σε σημαντικές καθυστερήσεις, καθώς «δεν είχαν εκτελεσθεί οι απαιτούμενες προκαταρκτικές εργασίες πριν από τη δημοπράτηση του έργου, ενώ σε πολλές περιπτώσεις τα έργα δημοπρατήθηκαν χωρίς να έχουν εκδοθεί οι απαιτούμενες άδειες και εγκρίσεις». Για παράδειγμα, αναφέρονται σε έργο αναβάθμισης του σιδηροδρομικού δικτύου «το οποίο εκτελέστηκε σε συνέχεια διαλυθείσας εργολαβίας και σημειώθηκε σημαντική καθυστέρηση μέχρι να ολοκληρωθεί η καταγραφή των εκτελεσθεισών, με τη διαλυθείσα σύμβαση, εργασιών, ενώ παρουσιάστηκαν προβλήματα και κατά τη διαδικασία ανάληψης και αξιοποίησης των υλικών της υπηρεσίας που θα ενσωματώνονταν στο έργο». Στην έκθεση του Ελεγκτικού Συνεδρίου αναφέρεται ότι ελέγχθηκαν δειγματοληπτικά 140 έργα του Δημοσίου. Σύμφωνα με το πόρισμα ελέγχου: «Διαπιστώθηκαν πολύ μεγάλες καθυστερήσεις κατά την εκτέλεση των δημοσίων έργων. Χορηγήθηκαν παρατάσεις στα 2/3 του συνόλου των έργων (σε 779 από τα 1.162 έργα), ενώ η εκτέλεση των έργων αυτών διήρκεσε κατά μέσον όρο 2,5 φορές περισσότερο από όσο είχε αρχικά εκτιμηθεί». "
kathimerini.gr,https://www.kathimerini.gr/society/562309369/tragodia-sta-tempi-se-efetes-anakrites-oi-ereynes/,Κοινωνία,Τραγωδία στα Τέμπη: Σε εφέτες ανακριτές οι έρευνες,2023-03-07T07:24:25+02:00,"
Ιωάννα Μάνδρου","Aπό ανώτερους δικαστικούς, εφέτες, θα διενεργηθούν πλέον οι έρευνες για το τραγικό δυστύχημα στα Τέμπη, ενώ η Δικαιοσύνη με εντολή του εισαγγελέα του Αρείου Πάγου Ισίδωρου Ντογιάκου άνοιξε δεύτερη έρευνα για την καθυστέρηση υλοποίησης των έργων για εκσυγχρονισμό του σιδηροδρομικού δικτύου. Η τραγωδία στα Τέμπη, η σοβαρότητα της διερεύνησης των αιτίων του δυστυχήματος, που έχει καθηλώσει σε θλίψη επί ημέρες την κοινωνία, οδήγησαν τον προϊστάμενο της Εισαγγελίας Εφετών Λάρισας, Σταμάτη Δασκαλόπουλο, να ζητήσει από το Σάββατο –η ενέργειά του έγινε χθες γνωστή– τη σύγκληση της Ολομέλειας των εφετών. Η σύγκληση της Ολομέλειας ζητήθηκε, με βάση την ισχύουσα νομοθεσία, προκειμένου, όπως αναφέρεται και στο έγγραφο Δασκαλόπουλου, να οριστούν δύο εφέτες ανακριτές για να τρέξουν γρήγορα και σε βάθος τις έρευνες. Την ανάγκη της διερεύνησης από ανώτερους δικαστικούς αιτιολογεί ο κ. Δασκαλόπουλος στο έγγραφό του για σύγκληση της Ολομέλειας, καθώς μεταξύ άλλων τονίζει: «Ενόψει των τεράστιων και πολυσύνθετων ευθυνών που ανακύπτουν από τα μέχρι αποδεικτικά στοιχεία επιβάλλεται να εξεταστούν σύντομα και ενδελεχώς τα πάντα είτε στο πλαίσιο της συμμετοχής άλλων προσώπων στο έγκλημα του άρθρου του Ποινικού Κώδικα (291 διατάραξη ασφάλειας συγκοινωνιών) είτε στο πλαίσιο διάπραξης άλλων συναφών εγκλημάτων». Οι δύο εφέτες ανακριτές, που θα οριστούν τις επόμενες ημέρες, θα προχωρήσουν σε έρευνα για την αναζήτηση ευθυνών, εκτός από εκείνες που ήδη αποδόθηκαν στον σταθμάρχη, και σε άλλους υπηρεσιακούς παράγοντες του ΟΣΕ και εργαζομένους στον Οργανισμό, που με τον ένα ή τον άλλο τρόπο εμπλέκονται στο κουβάρι των υπευθύνων. Οπως έγραψε η «Κ» το Σάββατο, ήδη η έρευνα έχει επεκταθεί για την αναζήτηση ευθυνών στον άνθρωπο που έβαλε στη βάρδια έναν παντελώς άπειρο σταθμάρχη –έχει τεθεί ήδη σε αργία– και άλλους, όπως ο μηχανοδηγός της μοιραίας αμαξοστοιχίας που δεν έχασε το ζωή του στο δυστύχημα, καθώς και για άλλους σιδηροδρομικούς. Προς τούτο, έχουν συλλεγεί και αξιοποιούνται συνομιλίες μεταξύ των σταθμαρχών της περιοχής, συνομιλίες του σταθμάρχη της Λάρισας με τον μηχανοδηγό του τρένου, ηλεκτρονικές αποτυπώσεις για την πορεία της αμαξοστοιχίας για διάστημα 5,5 χιλιομέτρων από τη στιγμή που έφυγε από το σταθμό της Λάρισας, ειδοποιήσεις για την πορεία της εμπορικής αμαξοστοιχίας που έκανε ο σταθμάρχης των Νέων Πόρων 17 λεπτά πριν από την τραγωδία, ενημερώνοντας πως είχε μπει στην ίδια γραμμή, στην οποία εκινείτο και το επιβατικό τρένο και άλλα. Είναι ήδη ανοικτή, παράλληλα, έρευνα από Ευρωπαϊκή Εισαγγελία για κοινοτικά κονδύλια. Και ενώ στη Λάρισα οι έρευνες τρέχουν και εκτιμάται ότι σύντομα θα έχουν ολοκληρωθεί, ο εισαγγελέας του Αρείου Πάγου, Ισίδωρος Ντογιάκος, διέταξε χθες νέο κύκλο ερευνών για τα έργα που δεν έγιναν για τον εκσυγχρονισμό του σιδηροδρομικού δικτύου για χρόνια. Η νέα έρευνα θα διενεργηθεί από τον οικονομικό εισαγγελέα Χρήστο Μπαρδάκη και θα αφορά τα έργα που δεν έγιναν, ποιοι ευθύνονται, γιατί χρονοδιαγράμματα δεν τηρήθηκαν, γιατί κοινοτικό και κρατικό χρήμα πετάχτηκε χωρίς να ολοκληρωθούν συμβατικές δεσμεύσεις και λοιπά. Η νέα έρευνα θα διενεργηθεί στην Αθήνα καθώς στην πρωτεύουσα εδρεύει η Οικονομική Εισαγγελία, που έχει από τον νόμο την αρμοδιότητα να ερευνά υποθέσεις κακοδιαχείρισης του δημοσίου χρήματος και απιστίας κρατικών αξιωματούχων. Η έρευνα για τα έργα που δεν έγιναν, διατάχθηκε στον απόηχο της επιστολής που έστειλε χθες στον εισαγγελέα του Αρείου Πάγου ο πρωθυπουργός, ζητώντας ουσιαστικά δύο πράγματα: την αναβάθμιση της έρευνας για την τραγωδία στη Λάρισα, στο «ανώτερο ανακριτικό επίπεδο», όπως ανέφερε, και τη σε βάθος έρευνα για τη μη ολοκλήρωση των έργων για τον εκσυγχρονισμό του σιδηροδρόμου. Ενδιαφέρον, πάντως, παρουσιάζει το γεγονός ότι η μη υλοποίηση των έργων στο σιδηροδρομικό δίκτυο για προγενέστερες συμβάσεις έχει αποτελέσει ήδη αντικείμενο δικαστικής διερεύνησης, όχι συνολικής, αλλά αποσπασματικής και οι σχετικές διαδικασίες βρίσκονται σε εξέλιξη. Για παράδειγμα, για τη σύμβαση που αφορούσε την τηλεδιοίκηση είχε γίνει έρευνα από την Οικονομική Εισαγγελία, είχε αρχικά αρχειοθετηθεί, όμως στη συνέχεια ανασύρθηκε διότι προέκυψαν νέα στοιχεία για διασπάθιση ευρωπαϊκών κονδυλίων και βρίσκεται σε εξέλιξη από την Ευρωπαϊκή Εισαγγελία που έχει και τη σχετική αρμοδιότητα. Επίσης στην Οικονομική Εισαγγελία υπάρχουν ανοικτές έρευνες για τέσσερις συμβάσεις εκσυγχρονισμού του δικτύου παλιότερα για ορισμένες έχει ήδη επέλθει παραγραφή (2005,2013,2015) με αναθέτουσα αρχή την ΕΡΓΟΣΕ. Για τις δικαστικές εξελίξεις σχετικά με τις έρευνες για την τραγωδία στα Τέμπη και τα ανολοκλήρωτα έργα, η επίτιμη πρόεδρος του Αρείου Πάγου και υπηρεσιακή πρωθυπουργός Βασιλική Θάνου με δήλωσή της, μεταξύ άλλων, τόνισε «ότι οι δικαστικές αρχές οφείλουν να διενεργούν τις κατά τον νόμο απαιτούμενες ενέργειες, ανεξάρτητα από προτροπές και υποδείξεις οποιουδήποτε», σχολιάζοντας την επιστολή του πρωθυπουργού προς τον εισαγγελέα του Αρείου Πάγου. "
kathimerini.gr,https://www.kathimerini.gr/society/562309366/tragodia-sta-tempi-diadiloseis-se-oli-ti-chora/,Κοινωνία,Τραγωδία στα Τέμπη: Διαδηλώσεις σε όλη τη χώρα,2023-03-07T07:01:37+02:00,"
Ιωάννα Φωτιάδη","Πενήντα επτά καρέκλες με κόκκινα γαρίφαλα έστεκαν για ώρα χθες άδειες έξω από το υπουργείο Μεταφορών, στέλνοντας το δικό τους εύγλωττο μήνυμα σε όσους συνετέλεσαν στο πολύνεκρο σιδηροδρομικό δυστύχημα της προηγούμενης εβδομάδας. Με τον τρόπο αυτό κορυφώθηκε η χθεσινή πορεία διαμαρτυρίας φοιτητών, που ανταποκρίθηκαν στο κάλεσμα του Δικτύου Προοδευτικών – Αριστερών Φοιτητών/-τριών. Μεγάλη ήταν και η πορεία διαμαρτυρίας της Συντονιστικής Επιτροπής Μαθητών Πειραιά, στην οποία συμμετείχαν μαθητές από τον Πειραιά και τις όμορες περιοχές, ενώ είχαν τη συμπαράσταση των διδασκόντων, της τοπικής ΟΛΜΕ, η οποία είχε κηρύξει στάση εργασίας για να συνοδεύσει τους μαθητές στην πορεία. Οι έφηβοι συναντήθηκαν έξω από το Δημοτικό Θέατρο Πειραιά και διέσχισαν όλη την πόλη φωνάζοντας συνθήματα, που εξέφραζαν τον θρήνο και την αγανάκτησή τους. «Δεν ήταν η κακιά η ώρα, ήταν η κακιά η χώρα – Πάρε με όταν φτάσεις», έγραφε το κεντρικό πανό. Η μαθητική πορεία πέρασε από το Πασαλιμάνι, ενώ έξω από τον ΗΣΑΠ του Πειραιά σταμάτησαν και τήρησαν ενός λεπτού σιγή στη μνήμη των θυμάτων. Λίγο πιο μακριά, στον Σταθμό του Προαστιακού, οι νεαροί διαδηλωτές άφησαν λουλούδια και τύλιξαν την είσοδο με μαύρο πανί. Είχε προηγηθεί πολυπληθής συγκέντρωση διαμαρτυρίας την Κυριακή στο Σύνταγμα, όπου συμμετείχαν άνθρωποι όλων των ηλικιών, από μαθητές δημοτικού μέχρι φοιτητές και εργαζομένους. Οι διοργανωτές κάνουν λόγο για 15.000 κόσμο. Η ειρηνική διαδήλωση έληξε άδοξα, με ομάδες κουκουλοφόρων να ρίχνουν μολότοφ και τους αστυνομικούς να «απαντούν» με χημικά. Πολλοί συμμετέχοντες καταγγέλλουν αλόγιστη χρήση βίας από τις αστυνομικές δυνάμεις. «Χειρόφρενο» αύριο σε λεωφορεία και τρόλεϊ, ενώ αναμένονται αποφάσεις για μετρό, τραμ , ΗΣΑΠ. Για αύριο έχουν ήδη προαναγγελθεί απεργιακές κινητοποιήσεις και πορείες διαμαρτυρίας από εργαζομένους και φοιτητές με το αίτημα της απονομής ευθυνών για το δυστύχημα στους εμπλεκομένους. Η ΑΔΕΔΥ μετατρέπει τη στάση εργασίας για την Ημέρα της Γυναίκας σε γενικευμένη κινητοποίηση. Η μία μετά την άλλη συνδικαλιστικές οργανώσεις δηλώνουν ότι θα δώσουν το «παρών» στο Σύνταγμα. Μεταξύ αυτών η Διδασκαλική Ομοσπονδία Ελλάδας (ΔΟΕ), η ΟΛΜΕ, το Eργατικό Κέντρο Αθήνας, η Ομοσπονδία Ενώσεων Νοσοκομειακών Γιατρών Ελλάδας κ.ά. Αιχμή του δόρατος αποτελεί το δυστύχημα στα Τέμπη, παράλληλα, ωστόσο, οι συνδικαλιστικές οργανώσεις καταγγέλλουν και το περιεχόμενο πολυνομοσχεδίου που αφορά μεταξύ άλλων το Παιδοογκολογικό Κέντρο και την ΕΥΔΑΠ. Στο μεταξύ, πορείες διαμαρτυρίας από φοιτητικούς συλλόγους και άλλες συλλογικότητες δρομολογούνται για την Τετάρτη σε όλη τη χώρα – από τη Φλώρινα μέχρι την Κεφαλονιά και την Αρκαδία. «Χειρόφρενο» τραβούν αύριο λεωφορεία και τρόλεϊ στην Αττική, ενώ ακινητοποιημένα θα μείνουν (μέχρι την Τετάρτη) τα τρένα και ο προαστιακός. Την κήρυξη 24ωρης απεργίας σε όλες τις κατηγορίες πλοίων που αναχωρούν από το λιμάνι του Πειραιά αποφάσισε η Πανελλήνια Ναυτική Ομοσπονδία (ΠΝΟ), ενώ προς την ίδια κατεύθυνση προσανατολίζονται και οι εργαζόμενοι στα μέσα σταθερής τροχιάς (μετρό, ΗΣΑΠ και τραμ). "
kathimerini.gr,https://www.kathimerini.gr/society/562309363/tragodia-sta-tempi-erotimata-gia-tin-anarrotiki/,Κοινωνία,Τραγωδία στα Τέμπη: Ερωτήματα για την αναρρωτική,2023-03-07T08:34:00+02:00,"
Πέννυ Μπουλούτζα","Σήμερα αναμένεται να ολοκληρωθεί η έρευνα για τις συνθήκες υπό τις οποίες χορηγήθηκε από γιατρό του νοσοκομείου Βόλου αναρρωτική άδεια ενός μηνός στον προϊστάμενο του σταθμάρχη Λάρισας, την επομένη του τραγικού δυστυχήματος στα Τέμπη. Χθες, κατόπιν εντολής του υπουργού Υγείας Θάνου Πλεύρη, η 5η Υγειονομική Περιφέρεια Θεσσαλίας και Στερεάς Ελλάδος ζήτησε κατεπείγουσα ένορκη διοικητική εξέταση «προκειμένου να διερευνηθούν οι συνθήκες και τα πρόσωπα με τη συνδρομή των οποίων χορηγήθηκε αναρρωτική άδεια διάρκειας ενός μήνα στον προϊστάμενο του σταθμάρχη Λάρισας». Η έρευνα θα διερευνήσει κατά πόσον προηγήθηκε εξέταση του επιθεωρητή του ΟΣΕ Λάρισας ή εάν επιβεβαιώνονται οι πληροφορίες που αναφέρουν ότι η αναρρωτική άδεια υπεγράφη από γιατρό έπειτα από παραίνεση προϊσταμένου του και χωρίς να υπάρχει διαγνωστική εξέταση που να τη δικαιολογεί. Οπως άλλωστε αναφέρεται στην απόφαση, η έρευνα μεταξύ άλλων θα πρέπει να επεκταθεί στις συνθήκες υπό τις οποίες χορηγήθηκε η αναρρωτική άδεια, συμπεριλαμβανομένων και των εξετάσεων που διενεργήθηκαν στον επιθεωρητή του ΟΣΕ Λάρισας, προκειμένου ο γιατρός να κρίνει ότι πρέπει να γράψει την αναρρωτική, σύμφωνα με τους κανόνες της ιατρικής επιστήμης. Διετάχθη ΕΔΕ για να διερευνηθεί κατά πόσον προηγήθηκε εξέταση του επιθεωρητή του ΟΣΕ Λάρισας. Ο υπουργός Υγείας Θάνος Πλεύρης, μιλώντας σε τηλεοπτική εκπομπή στον ΣΚΑΪ, σημείωσε ότι «μου προκαλεί εντύπωση ότι αμέσως μετά το συμβάν ένας άνθρωπος που έχει μία έμμεση εμπλοκή με αυτό παρουσιάζει ένα ιατρικό πρόβλημα. Και κάτι τέτοιο δεν είναι δυνατόν να μην το διερευνήσουμε». Τόνισε δε ότι εφόσον φανεί από την έρευνα ότι δεν συντρέχουν λόγοι για να χορηγηθεί η άδεια θα αποδοθούν ευθύνες και θα τεθούν σε αργία όσοι εμπλέκονται». Ο υπουργός απέφυγε να αναφέρει τη διάγνωση που αναγραφόταν στην αναρρωτική άδεια, επικαλούμενος το ιατρικό απόρρητο, ωστόσο οι πληροφορίες αναφέρουν ότι ο επιθεωρητής του ΟΣΕ είχε επικαλεστεί πόνο στη μέση. Πάντως, σύμφωνα με τον κ. Πλεύρη, τα σημεία που προκαλούν προβληματισμό είναι ότι ο διευθυντής της κλινικής στην οποία υπηρετεί ο γιατρός που υπέγραψε την αναρρωτική, φέρεται να καταγράφει τον ασθενή στο βιβλίο των εξωτερικών ιατρείων, σε μία βάρδια που ο ίδιος δεν έχει υπηρεσία. Επίσης φέρεται να γνωμοδοτεί για χορήγηση της αναρρωτικής, ενώ έως και πριν διαταχθεί η ΕΔΕ δεν είχε βρεθεί διαγνωστική εξέταση που να δικαιολογεί την αναρρωτική, η οποία μάλιστα είχε διάρκεια εξαρχής 30 ημερών. Ο κ. Πλεύρης μάλιστα ανέφερε ότι ο διευθυντής της κλινικής που φέρεται να έχει δώσει οδηγίες για να δοθεί η αναρρωτική είναι και υποψήφιος κόμματος στις επερχόμενες βουλευτικές εκλογές. Ο διευθυντής της κλινικής μιλώντας στην ΕΡΤ ανέφερε ότι δεν είχε ιατρείο τη συγκεκριμένη ημέρα, αλλά γνωρίζοντας παλαιότερο πρόβλημα υγείας του ασθενή τον παρέπεμψε για έλεγχο σε άλλον συνάδελφό του της κλινικής που έκανε εκείνη την ώρα ιατρείο. Διέψευσε ότι έδωσε οδηγία – εντολή για να χορηγηθεί η αναρρωτική. "
kathimerini.gr,https://www.kathimerini.gr/society/562309354/tragodia-sta-tempi-erotiseis-sti-voyli-gia-tin-tiledioikisi-apo-to-2017/,Κοινωνία,Τραγωδία στα Τέμπη: Από το 2017 γνώριζαν ότι τα συστήματα ασφαλείας των τρένων δεν λειτουργούν,2023-03-07T08:10:13+02:00,"
Newsroom","Νέες πληροφορίες σχετικά με την πολύπαθη σύμβαση «717» της ΕΡΓΟΣΕ με αντικείμενο την αποκατάσταση και επαναλειτουργία του συστήματος σηματοδότησης και τηλεδιοίκησης έρχονται καθημερινά στο φως της δημοσιότητας. Από το 2017, στο υπουργείο Υποδομών και Μεταφορών γνώριζαν ότι τα συστήματα ασφαλείας των τρένων δεν λειτουργούν. Ο συνεργαζόμενος με την κυβέρνηση ΣΥΡΙΖΑ-ΑΝΕΛ βουλευτής Νίκος Νικολόπουλος είχε καταθέσει στις 5 Ιουλίου 2017 ερώτηση στη Βουλή προς τον τότε υπουργό Χρήστο Σπίρτζη σχετικά με τις μεγάλες καθυστερήσεις της σύμβασης «717». Είχε προηγηθεί τραγικό δυστύχημα στο Αδενδρο Θεσσαλονίκης, που στοίχισε τη ζωή σε τρία άτομα. Σύμφωνα με όσα κατήγγειλε τότε ο βουλευτής, οι καθυστερήσεις οφείλονταν σε διαπλοκή με «εθνικούς εργολάβους», τους οποίους συνέδεε με τον γενικό γραμματέα του υπουργείου Μεταφορών Θάνο Βούρδα, άνθρωπο εμπιστοσύνης και κουμπάρο του υπουργού. Από έγγραφα που περιήλθαν στη διάθεση της «Κ» προκύπτει επίσης ότι τον Απρίλιο του 2019, ένα χρόνο δηλαδή μετά την ολοκλήρωση των εργασιών στο τμήμα μεταξύ Καρδίτσας και Λάρισας, ο ΟΣΕ δεν είχε ολοκληρώσει της διαδικασίες παραλαβής του έργου. Στις 19/4/2019, ο βουλευτής Λάρισας της Ν.Δ., Χρήστος Κέλλας κατέθεσε ερώτηση στη Βουλή με τίτλο «Αδικαιολόγητες καθυστερήσεις στην υλοποίηση της σύμβασης 717 της ΕΡΓΟΣΕ». Ο κ. Κέλλας επικαλείται έγγραφο της ΕΡΓΟΣΕ, με το οποίο ενημερώνει τη διοίκηση του ΟΣΕ ότι «έχουν ολοκληρωθεί οι εργασίες ανάταξης… και με την παρούσα σάς καλούμε στη διενέργεια διοικητικής παραλαβής προς χρήση του ανωτέρω τμήματος…». Η απάντηση ήρθε στις 10 Μαΐου από τον τότε διευθύνοντα σύμβουλο της ΕΡΓΟΣΕ. Στην επιστολή του, ο κ. Χρήστος Διονέλης ανέφερε ότι η διαδικασία παραλαβής του έργου έχει ξεκινήσει την 8η Μαΐου 2018 και «εξελίσσεται σταδιακά». Ο (συμπολιτευόμενος) Ν. Νικολόπουλος είχε ζητήσει εξηγήσεις από τον Χρ. Σπίρτζη σχετικά με τις καθυστερήσεις της σύμβασης «717», μετά το δυστύχημα στο Αδενδρο. Από τα ίδια έγγραφα προκύπτει ακόμη ότι ενώ η συμπληρωματική σύμβαση, προϋπολογισμού 13 εκατ. ευρώ, μέσω της οποίας θα «ξεπάγωνε» το έργο ανάταξης του συστήματος σηματοδότησης και τηλεδιοίκησης, είχε εγκριθεί από το Ελεγκτικό Συνέδριο τον Ιούλιο του 2018 τελικά υπεγράφη το 2021. Τρία και πλέον χρόνια αργότερα. Σε ανακοίνωσή του ο ΟΣΕ αναφέρει ότι είναι ανακριβή όσα έχουν ειπωθεί σχετικά με την πλήρη λειτουργικότητα της τηλεδιοίκησης του σταθμού Λάρισας το 2019. Συγκεκριμένα, ο Οργανισμός σημειώνει ότι αρχικά τον Ιούλιο του 2015, έπειτα από πυρκαγιά στην περιοχή του Λιτοχώρου, υποβαθμίστηκε η λειτουργία της τηλεδιοίκησης. Ακόμη βάσει της ανακοίνωσης του ΟΣΕ, νέα φωτιά τον Ιούλιο του 2019 στην περιοχή Ζάχαρης Λάρισας κατέστρεψε τον εξοπλισμό και έθεσε οριστικά εκτός λειτουργίας την τηλεδιοίκηση Λάρισας. «Στο πλαίσιο της αναβάθμισης που ενεργοποιήθηκε τον Νοέμβριο του 2022, λειτουργούσε και λειτουργεί η σηματοδότηση στο τμήμα Παλαιοφάρσαλος – Λάρισα, η οποία μέσω του τοπικού πίνακα χειρισμού στον σταθμό Λάρισας έχει τη δυνατότητα χάραξης διαδρομής με κατεύθυνση τους Νέους Πόρους (χωρίς ενδείξεις φωτοσημάτων) και με τη δυνατότητα παρακολούθησης των συρμών σε μια απόσταση περίπου 5 χλμ. μετά και 3 χλμ. πριν από τον σταθμό της Λάρισας», σημειώνεται. "
kathimerini.gr,https://www.kathimerini.gr/politics/562309348/tragodia-sta-tempi-polemos-kyvernisis-syriza-gia-tin-ilikia-toy-stathmarchi/,Κόμματα,Τραγωδία στα Τέμπη: Πόλεμος κυβέρνησης – ΣΥΡΙΖΑ για την ηλικία του σταθμάρχη,2023-03-07T08:50:00+02:00,"
Γιάννης Σουλιώτης","Υπήρχε ή όχι όριο ηλικίας που αγνοήθηκε στην περίπτωση του 59χρονου Β.Σ., ο οποίος προσελήφθη τον Ιούνιο του 2022 για τη θέση του σταθμάρχη Λάρισας; Τα δεδομένα της έρευνας κατατείνουν στο συμπέρασμα ότι τα 48 έτη ήταν επιθυμητή, όχι όμως και απαραίτητη προϋπόθεση για την επιστροφή του στον ΟΣΕ. Και ο δεύτερος δημόσιος υπάλληλος εξάλλου που, όπως και ο Β.Σ., επέστρεψε στον οργανισμό μέσω του προγράμματος κινητικότητας (πρόκειται για διοικητικό υπάλληλο του Πανεπιστημίου Θεσσαλίας) έχει συμπληρώσει το 49ο έτος της ηλικίας του. Το θέμα ανέκυψε έπειτα από ανακοίνωση του ΣΥΡΙΖΑ και συγκεκριμένα του τομεάρχη Διαφάνειας Γιάννη Ραγκούση, ο οποίος κατήγγειλε ότι η πρόσληψη του 59χρονου είναι «εξόφθαλμα παράνομη». Και αυτό διότι σύμφωνα με τον κ. Ραγκούση, η συγκεκριμένη θέση είχε ηλικιακό όριο τα 48 έτη. «Σύμφωνα με τα αναλυτικά στοιχεία θέσεων του 1ου κύκλου κινητικότητας του 2022 και συγκεκριμένα για την κάλυψη της θέσης με κωδικό 1645713805, Δ.Ε. Σταθμαρχών, ο ΟΣΕ απαιτούσε ρητώς κι εγγράφως υποψηφίους με όριο ηλικίας έως 48 έτη», αναφέρεται σε ανακοίνωση του τομεάρχη Διαφάνειας του ΣΥΡΙΖΑ. Από την αλληλουχία των εγγράφων που παραθέτει προκύπτουν τα εξής: Η απόφαση για την πρόσληψη του Β.Σ. και ακόμη οκτώ δημοσίων υπαλλήλων μέσω της κινητικότητας δημοσιεύθηκε στην Εφημερίδα της Κυβερνήσεως τον Ιούνιο του 2022. Στο επίμαχο ΦΕΚ η θέση που κατέλαβε ο 59χρονος έχει συγκεκριμένο κωδικό, ο οποίος και αναφέρεται (164571…). Κάνοντας χρήση του κωδικού ο κ. Ραγκούσης πραγματοποίησε αναζήτηση σε βάση δεδομένων, στην οποία αναφέρονται τα αναλυτικά στοιχεία θέσεων του 1ου κύκλου κινητικότητας του 2022. Μέσω της συγκεκριμένης αναζήτησης προέκυψε ότι στην περιγραφή της θέσης (αγγλιστί job description) αναφέρονται τρεις παράμετροι: «Υγεία», «χειρισμός Η/Υ», «ηλικία έως 48 ετών». «Εάν είχε τηρηθεί η νομιμότητα, ο συγκεκριμένος υπάλληλος, που ήταν ηλικιακά πολύ μεγαλύτερος, δεν θα είχε μπορέσει να καταλάβει τη συγκεκριμένη θέση του σταθμάρχη Λάρισας και δεν θα βρισκόταν να ασκεί τα συγκεκριμένα καθήκοντα τη μοιραία βραδιά της 28ης Φεβρουαρίου», καταλήγει στην ανακοίνωσή του ο κ. Ραγκούσης. Στην καταγγελία απάντησε δημόσια ο υπουργός Εσωτερικών Μάκης Βορίδης επισημαίνοντας ότι στις προσλήψεις μέσω μετατάξεων – κινητικότητας δεν ισχύει ηλικιακό όριο. Ή ακριβέστερα το ηλικιακό όριο είναι επιθυμητή, αλλά όχι απαραίτητη προϋπόθεση. «Τα λεγόμενα επιθυμητά προσόντα δεν αποτελούν νομικές προϋποθέσεις, παρά μόνο επιθυμητές κατευθύνσεις που αναζητά ο οργανισμός, τα οποία όμως προφανώς δεν τον κωλύουν από το να κάνει επιλογές, καθώς δεν αποτελούν τυπικές προϋποθέσεις είτε για πρόσληψη είτε για μετάταξη και οι οποίες ορίζονται μόνο από το υφιστάμενο θεσμικό πλαίσιο», αναφέρεται στην ανακοίνωση-απάντηση του υπουργείου Εσωτερικών. Κυβερνητικός αξιωματούχος με γνώση του θέματος πρόσθεσε ότι εάν ο αριθμός των υποψηφίων υπερκάλυπτε τις 18 θέσεις σταθμαρχών που ζητούσε μέσω κινητικότητας ο ΟΣΕ, τότε είναι πιθανόν στη διαδικασία επιλογής να αξιολογούνταν και η ηλικία του υποψηφίου. Κάτι που δεν έγινε στη συγκεκριμένη περίπτωση καθώς μόλις δύο δημόσιοι υπάλληλοι ζήτησαν να μεταταγούν ως σταθμάρχες στον οργανισμό. Στην απάντησή του πάντως το υπουργείο Εσωτερικών επικαλείται απόφαση που υπέγραψε ο παραιτηθείς υπουργός Μεταφορών Κώστας Καραμανλής τον Μάιο του 2022 που ορίζει ότι «τα όρια ηλικίας δεν καταλαμβάνουν τους υπό μετάταξη υπαλλήλους». Η συγκεκριμένη υπουργική απόφαση υπεγράφη πράγματι στις 30 Μαΐου και αφορά τον νέο εσωτερικό κανονισμό του Οργανισμού Σιδηροδρόμων Ελλάδας. Στο άρθρο 33 αναφέρεται επί λέξει ότι «η μετάταξη επιτρέπεται εφόσον ο υπό μετάταξη κατέχει τα απαιτούμενα ουσιαστικά και τυπικά προσόντα για τη θέση στην οποία μετατάσσεται, εκτός της ηλικίας». Η υπουργική απόφαση πάντως υπεγράφη σε χρόνο μεταγενέστερο της υποβολής αιτήματος για μετάταξη από τον 59χρονο σταθμάρχη Λάρισας. "
kathimerini.gr,https://www.kathimerini.gr/society/562309165/tempi-tha-mporoysa-na-eimai-anamesa-sta-thymata/,Κοινωνία,Τέμπη: «Θα μπορούσα να είμαι ανάμεσα στα θύματα»,2023-03-06T22:08:39+02:00,"
Λουκάς Βελιδάκης","«Έβλεπες αυτά τα μαύρα μπαλόνια να ανεβαίνουν στον ουρανό και σε έπιαναν τα κλάματα χωρίς να το καταλάβεις. Άνοιγαν τα μάτια, έτρεχαν σαν βρύσες, ανατρίχιαζες και προσπαθούσες να συνειδητοποιήσεις τι συμβαίνει: Γιατί είμαι εγώ εδώ; Γιατί συμβαίνει αυτό το πράγμα;» Η 25χρονη ασκούμενη δικηγόρος Ιωάννα Καλογήρου βρέθηκε το περασμένο Σάββατο στην πλατεία Συντάγματος. «Πήγα στη διαδήλωση – ήταν θρήνος. Παιδιά στην ηλικία μου χάθηκαν άδικα», λέει και σημειώνει ότι εδώ και μέρες έχει έναν τεράστιο κόμπο στο στομάχι και στο λαιμό, καθώς «δεν ξέρεις τι ξημερώνει». Για να προσθέσει: «Είναι απίστευτη η οργή που σου δημιουργεί αυτό το αίσθημα της αμέλειας και της ευθυνοφοβίας». Το μήνυμα που θέλησε να περάσει με την παρουσία της στην πλατεία Συντάγματος ήταν το εξής: «Τέλος στην ανοχή, στην μη ανάληψη ευθυνών. Δεν θα ανεχτούμε άλλο την ανευθυνότητα και την αδιαφορία σε βάρος του μέλλοντός μας και –πλέον- σε βάρος των ζωών μας». Η Ιωάννα συμπληρώνει ότι ταυτίστηκε με τα θύματα, καθώς «θα μπορούσε να είναι ο καθένας: ο φίλος, η οικογένεια, ο οποιοσδήποτε». «Μπορεί να μην ήταν στα θύματα κάποιος γνωστός μου, εξακολουθείς όμως να θρήνεις για τους συμπολίτες μας που χάθηκαν με τον πιο μάταιο τρόπο. Θα μπορούσε να είναι ο οποιοσδήποτε κι αυτό δημιουργεί απίστευτο τρόμο: Να μην έχεις καν την άνεση και την εμπιστοσύνη να χρησιμοποιείς τα μέσα για να πας από τη μία πόλη στην άλλη». «Μετά το περιστατικό στα Τέμπη, νιώθεις -ειδικά αν έχεις βρεθεί σε αυτό το τρένο- με πολύ δυνατό τρόπο, πόσο λίγο μετράει η ζωή μας στην πραγματικότητα. Θα μπορούσαμε να είμαστε εμείς, ο καθένας από εμας», δηλώνει στην «Κ» ο 21χρονος φοιτητής στη Νομική Αθηνών Γιώργος Πασσάς και υπογραμμίζει: «Όταν το πρόβλημα έρχεται στην πόρτα σου και μπορείς να ταυτιστείς με τον παθόντα, σε χτυπάει πιο δυνατά». Ο Γιώργος πήγε στη διαδήλωση της περασμένης Κυριακής στο Σύνταγμα. Γιατί ένιωσε αυτή την ανάγκη; «Ήταν ένα ανάμεικτο συναίσθημα οργής και αποστροφής, έτσι όπως εξελίχθηκαν τα πράγματα – το τι έβγαινε από τις έρευνες και πώς η κυβέρνηση χειρίστηκε επικοινωνιακά το θέμα», λέει και επισημαίνει: «Στο δρόμο με οδήγησε η απογοήτευση μου προς όλους». «Το κράτος θεωρώ ότι δεν μας προσέχει. Κι αυτο δεν αφορά μόνο σε νέα παιδιά, αλλά σε μία συγκεκριμένη κοινωνική ομάδα που μετακινείται με τα Μέσα Μαζικής Μεταφοράς. Είναι πολύ συγκεκριμένοι αυτοί που θα κάνουν με τρένο το ταξίδι Αθήνα-Θεσσαλονίκη και θεωρώ ότι πολλές φορές αυτοί είναι “στο φτύσιμο”. Αν αφορούσε σε πιο εύρωστες κοινωνικές ομάδες, δεν υπήρχε περίπτωση το σιδηροδρομικό δίκτυο να είναι στην κατάσταση που είναι», σημειώνει. Λίγες ημέρες μετά την τραγωδία, ο 21χρονος ανάρτησε ένα κείμενο στο Facebook, γνωστοποιώντας την απόφαση του να μην ψηφίσει στις προσεχείς εκλογές. «Η λογική μου δεν είναι αφοριστική, δεν πιστεύω ότι θα σταλεί κάποιο πολιτικό μήνυμα στο σύστημα, ούτως ή άλλως τα λευκά, τα άκυρα και η αποχή δεν έχουν κανέναν πρακτικό αντίκτυπο», τονίζει για να συμπληρώσει ότι δεν έχει εμπιστοσύνη στα δύο κόμματα εξουσίας και στους προέδρους τους κι από τα μικρότερα κόμματα δεν υπάρχει κάποιο που να τον εκφράζει. Ο ίδιος αφήνει να εννοηθεί ότι η τραγωδία των Τεμπών έβγαλε στην επιφάνεια μία λανθάνουσα απογοήτευση της γενιάς του και τη διάθεση πολλών να φύγουν από τη χώρα, υπογραμμίζοντας παράλληλα την έντονη επαγγελματική ανασφάλεια: «Είναι συνδυασμός: λίγα χρήματα, υψηλό κόστος ζωής. Στόχος μου είναι να φύγω όσο το δυνατόν νωρίτερα για να γυρίσω ενδεχομένως στο μέλλον, από άλλη θέση». «Ένιωσα την ανάγκη να είμαι δίπλα στους ανθρώπους που κατέβηκαν στο Σύνταγμα για να εκφράσουν το πένθος και τη διαμαρτυρία τους γιατί θα μπορούσα να ήμουν εγώ ανάμεσα στους νεκρούς, θα μπορούσες να είσαι εσύ, θα μπορούσαν να είναι τα αδέρφια μας, οι φίλοι μας», αναφέρει η 25χρονη, Κωνσταντίνα Αλεφαντινού, σπουδάστρια δραματικής σχολής, η οποία συμμετέχει και στο συντονιστικό της κατάληψης του Τσίλερ. Η Κωνσταντίνα πήγε στη συγκέντρωση της Κυριακής στο Σύνταγμα: «Η δυναμική ήταν τεράστια καθώς κατέβηκαν σωματεία, φοιτητικοί σύλλογοι, καταλήψεις καλλιτεχνών, πολιτικές οργανώσεις. Δημιούργησαν ένα τεράστιο κύμα και άφησαν να πετάξουν μαύρα μπαλόνια στον ουρανό προς τιμή των νεκρών, την ίδια στιγμή που τα ΜΑΤ επιτέθηκαν σε όσους διαδήλωναν ειρηνικά, παραβλέποντας ότι υπήρχαν και μικρά παιδιά». Η ίδια υπογραμμίζει: «Αν με ρωτάτε εάν αισθάνομαι ασφαλής στη χώρα μου θα σας πω ένα μεγάλο όχι. Ακόμα μια φορά φαίνεται πως η ανθρώπινη ζωή δεν μετράει μπροστά στα κέρδη των εταιρειών. Η γύμνια του κράτους και η απαξίωση του με κάνει να αισθάνομαι ευάλωτη και να θέλω να εγκαταλείψω τη χώρα. Θέλω όμως από την άλλη να αγωνιστώ ενάντια στην αδικία και τη διαφθορά και αισθάνομαι πως όλοι έχουμε χρέος να το κάνουμε αυτό. Οι άνθρωποι πεθαίνουν πραγματικά μονάχα όταν τους ξεχνάς και οι νεκροί στα Τέμπη δεν πρέπει να βυθιστούν στη λήθη. Δεν πρέπει να σωπάσει κανείς.  Ο 21χρονος φοιτητής της Νομικής Άγγελος Πέτροβας δεν μπόρεσε να πάει σε κάποια από τις διαδηλώσεις λόγω ενός προβλήματος υγείας, αλλά είχε κάθε πρόθεση να το κάνει, εκτιμώντας ότι η κοινή γνώμη ταυτίστηκε με τα θύματα της τραγωδίας των Τεμπών: «Όλο αυτό το κόστος σε ανθρώπινες ζωές ήρθε πολύ εύκολα, τζάμπα έγινε αυτό το δυστύχημα, θα μπορούσε να είχε αποφευχθεί. Αυτό δημιουργεί ένα τεράστιο “γιατί” σε ολόκληρη την κοινωνία, όχι μόνο εμάς τους νέους, αλλά σε όλους τους ανθρώπους – όλοι είμαστε σκασμένοι». «Τη γραμμή αυτή την έχουμε πάρει όλοι, πολλές φορές. Εγώ μόνο, πέντε φορές τον περασμένο χρόνο. Αν δεν ήμουν άρρωστος, σχεδίαζα να πάω στη Θεσσαλονίκη. Θα ήμουν στο τρένο της επιστροφής», υπογραμμίζει. Και προσθέτει πως «έχουμε καταλάβει ότι στη χώρα δυσλειτουργούν πολλά πράγματα, αλλά ακόμα κι αυτό έχει κάποια όρια, δεν είναι δυνατόν να μην είμαστε σίγουροι ότι το τρένο θα φτάσει. Δεν υπήρχε κάτι το τρομερό, ένας ισχυρός σεισμός για παράδειγμα. Να φεύγεις όμως να πας στη δουλειά σου, στο σπίτι σου, αυτό παραπάει. Δεν γίνεται αυτό να συνεχιστεί, βασικά δεν έπρεπε καν να συμβεί. Είναι κάτι που ούτε μπορεί να ξεπεραστεί, ούτε να συγχωρεθεί». «Πήγα την Παρασκευή σε δύο διαδηλώσεις και γενικά σε μία σειρά διαδηλώσεων», αναφέρει στην «Κ» ο 22χρονος φοιτητής της Φιλοσοφικής, Φοίβος Ζαντές. «Το πρώτο και βασικό συναίσθημα που με οδήγησε να πάω σε διαδηλώσεις ήταν η οργή – όταν υπάρχει ένα τόσο τραγικό δυστύχημα, περισσεύει η οργή. Αυτό μας δημιουργεί έναν λόγο να κάνουμε κι εμείς κάτι – να βγούμε στους δρόμους, να κάνουμε πράγματα στη σχολή μας ή στην κοινωνία. Θέλουμε αυτή η οργή να γίνει δύναμη ανατροπής», σημειώνει ο 22χρονος ο οποίος είναι και εκλεγμένος Γραμματέας στο Διοικητικό Συμβούλιο της Φιλοσοφικής. «Η γενιά μου είναι από τις πιο μορφωμένες γενιές και κάνουμε τα πάντα ώστε να μορφωθούμε. Ενώ έχουμε μεταπτυχιακά, διδακτορικά, ένα σωρό γνώσεις κι εμπειρίες, αναγκαζόμαστε να δουλέψουμε σε 2-3 δουλειές ταυτόχρονα και την ίδια ώρα μας κοροϊδεύουν. Άρα όλο αυτό που γίνεται αυτή την ώρα είναι οργή». Κάνει λόγο για κοροϊδία και εκφράζει έντονη απογοήτευση καθώς «έχουμε χάσει εννέα συμφοιτητές μας στο ΑΠΘ και η υπουργός Παιδείας δεν έχει πει τίποτα». Και προσθέτει: «Στη Φιλοσοφική είχαμε κάνει μια δράση, ζητήσαμε συντήρηση του κτιρίου με 500 υπόγραφες. Η θέρμανση έχει να συντηρηθεί από το 1987 και όμως το υπουργείο Παιδείας μας αγνόησε…».  Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562309132/tragodia-sta-tempi-to-fyllo-paroysias-ton-stathmarchon-sto-stathmarcheio-larisas/,Κοινωνία,Τέμπη: Οι βάρδιες στο Σταθμαρχείο Λάρισας τη νύχτα της τραγωδίας,2023-03-06T20:49:50+02:00,"
Σταύρος Παπαντωνίου","Το φύλλο παρουσίας των σταθμαρχών στο Σταθμαρχείο Λάρισας που φέρνει στο φως η «Κ» προσθέτει έναν ακόμη κρίκο στην αλυσίδα των γεγονότων πριν από το τραγικό δυστύχημα. Οπως φαίνεται από τις βάρδιες ο Σταθμάρχης βρισκόταν σε υπηρεσία για 5η συνεχή νύχτα στις 28 Φεβρουαρίου. Με δεδομένο μάλιστα πως ο Σταθμάρχης μετακινήθηκε στο συγκεκριμένο Σταθμαρχείο μόλις 5 ημέρες πριν, καθώς προηγουμένως έκανε υπηρεσία στους Νέους Πόρους, οι 5 σερί νύχτες υπηρεσίας σε έναν από τους πιο κεντρικούς Σταθμούς της χώρας, με ιδιαίτερα μάλιστα αυξημένη κίνηση κατά το τριήμερο της Κ. Δευτέρας, δημιουργούν ακόμη περισσότερα ερωτήματα.  Η νυχτερινή υπηρεσία, όπως φαίνεται από το ίδιο έγγραφο, ξεκινάει στις 10 το βράδυ και τελειώνει στις 7 το πρωί, που σημαίνει πως ο προφυλακισθείς Σταθμάρχης από τις 24 Φεβρουαρίου έως την νύχτα της 28ης Φεβρουαρίου που συνέβη το τρομερό δυστύχημα δούλευε κάθε νύχτα σε έναν σταθμό όπου εργαζόταν για μόλις πέντε ημέρες. Ο υπεύθυνος για τις βάρδιες και, κυρίως, για το γεγονός ότι τοποθέτησε έναν «καινούργιο» σταθμάρχη 5 σερί νύχτες που έπιανε υπηρεσία για πρώτη φορά στον συγκεκριμένο Σταθμό, είναι ο επιθεωρητής Δ.Ν. που τέθηκε σε αργία χτες. Την ίδια ώρα το έγγραφο των υπηρεσιών δείχνει πως για μία ώρα στον Σταθμό υπήρχαν -παγίως- δύο σταθμάρχες καθώς η απογευματινή βάρδια σχολούσε στις 11 το βράδυ και ο σταθμάρχης της νυχτερινής βάρδιας έπιανε δουλειά στις 10. Οι πληροφορίες που έχουν δει ως τώρα το φως της δημοσιότητας είναι πως ο σταθμάρχης Νέων Πόρων φέρεται να ενημέρωσε με εσωτερική επικοινωνία τον σταθμάρχη της Λάρισας, ότι η εμπορική αμαξοστοιχία έφευγε από την κάθοδο με κατεύθυνση την Αθήνα στις 23:04, 17 λεπτά ακριβώς πριν τη μοιραία σύγκρουση, που σημαίνει πως τυπικά η υπηρεσία του προηγούμενου Σταθμάρχη είχε ολοκληρωθεί και δεν θα μπορούσε να διορθώσει το λάθος του συναδέλφου του. Ο σταθμάρχης ωστόσο της Λάρισας υποστήριξε κατά την απολογία του πως με βάση τον κανονισμό της υπηρεσίας, εκείνη τη νύχτα και μέχρι τις 23:00 θα έπρεπε να βρίσκονται μαζί του στον χώρο και άλλοι συνάδελφοί του -από το πρόγραμμα προκύπτει πως ένας ακόμη θα έπρεπε να είναι παρών και όχι παραπάνω- οι οποίοι όμως, σύμφωνα με όσα ισχυρίστηκε, αποχώρησαν από το σημείο νωρίτερα και τον άφησαν μόνο του, κάτι που θα πρέπει να διερευνήσει η έρευνα της εισαγγελίας. Είναι πάντως χαρακτηριστικό πως μία ώρα πριν το τραγικό συμβάν ο σταθμάρχης φέρεται να είχε κάνει ξανά το ίδιο λάθος με τοπικό τρένο, που, ευτυχώς, διορθώθηκε καθώς το αντιλήφθηκε ο μηχανοδηγός. Οι βάρδιες του συγκεκριμένου Σταθμαρχείου, όπως είναι εις γνώσιν της «Κ» διαμορφώνονταν τουλάχιστον από το 2016 με το ίδιο μοντέλο. Δηλαδή κατά την νυχτερινή βάρδια υπήρχε ένας σταθμάρχης με κοινή υπηρεσία μισής ώρας με δεύτερο σταθμάρχη που σήμερα έχει φτάσει να είναι μία ώρα. Εκ του αποτελέσματος η παρουσία ενός μόνο σταθμάρχη σε συνδυασμό με τις χρόνιες παθογένειες του ελληνικού σιδηροδρόμου αποδείχτηκαν μοιραίες για το τραγικό δυστύχημα με τους δεκάδες νεκρούς. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562309003/tempi-dyo-syggeneis-thymaton-katathetoyn-stin-anakritrias-larisas/,Κοινωνία,Τέμπη: Δύο συγγενείς θυμάτων καταθέτουν στην ανακρίτριας Λάρισας,2023-03-06T18:53:30+02:00,"
Newsroom","Δύο συγγενείς θυμάτων καταθέτουν αυτήν την ώρα στην ανακρίτρια Λάρισας, αναφορικά με το σιδηροδρομικό δυστύχημα στα Τέμπη. Την πόρτα του ανακριτή νωρίτερα πέρασε ο σταθμάρχης της επόμενης βάρδιας μετά το δυστύχημα σύμφωνα με το ΑΠΕ-ΜΠΕ, ώστε να δώσει πληροφορίες στον ανακριτή για τα αίτια του δυστυχήματος και την απόδοση των ευθυνών. Οπως αναφέρεται στην τελευταία ενημέρωση για το συντονιστικό έργο στο πεδίο του κυβερνητικού κλιμακίου υπό τον υφυπουργό στον Πρωθυπουργό Χρ. Τριαντόπουλο στη Λάρισα: Σημειώνεται πάντως ότι νωρίτερα, ο δικηγόρος της οικογένειας 33χρονου μετανάστη από το Μπαγκαντές ανέφερε ότι ταυτοποιήθηκαν τα στοιχεία του προ ολίγων ωρών. Την αναβάθμιση των ερευνών για το τραγικό δυστύχημα στα Τέμπη δρομολόγησε στο μεταξύ ο προϊστάμενος της Εισαγγελίας Εφετών Λάρισας, Σταμάτης Δασκαλόπουλος, ο οποίος έχει οριστεί από τον εισαγγελέα του Αρείου Πάγου ως υπεύθυνος για την εποπτεία του συνόλου των ερευνών. O κ. Δασκαλόπουλος με έγγραφο του, λόγω της σοβαρότητας της υπόθεσης, ζήτησε να συγκληθεί άμεσα η Ολομέλεια του Εφετείου Λάρισας, προκειμένου να ανατεθεί σε εφέτη – ανακριτή η έρευνα για την ανείπωτη τραγωδία. Η έρευνα που θα ανατεθεί με την επικείμενη απόφαση της Ολομέλειας των Εφετών σε ανώτερο δικαστικό, θα κινηθεί προς κάθε κατεύθυνση για την αναζήτηση ποινικών ευθυνών, εκτός από εκείνες του σταθμάρχη, σε υπηρεσιακούς παράγοντες του ΟΣΕ, επιθεωρητή κυκλοφορίας και άλλους, που θα ελεγχθούν για το πώς ένας άπειρος σταθμάρχης με μηδενική σχεδόν εμπειρία βρέθηκε στο νευραλγικό πόστο της Λάρισας και μάλιστα το τριήμερο της Καθαρής Δευτέρας, όταν η κίνηση των τρένων ήταν αυξημένη. Παράλληλα και με αφορμή την επιστολή του πρωθυπουργού Κυριάκου Μητσοτάκη προς τον εισαγγελέα του Αρείου Πάγου Ισίδωρο Ντογιάκο, διατάχθηκε ξεχωριστή έρευνα της Δικαιοσύνης για την καθυστέρηση στην υλοποίηση των έργων για τον εκσυγχρονισμό του σιδηροδρομικού δικτύου με έλεγχο των συμβάσεων, γιατί δεν προχώρησαν, πόσα χρήματα δαπανήθηκαν, γιατί δεν τηρήθηκαν χρονοδιαγράμματα και ποιοι ευθύνονται για όλα αυτά. Η έρευνα ανατέθηκε στον Οικονομικό Εισαγγελέα. Στην επιστολή του ο πρωθυπουργός ζήτησε αναβάθμιση της έρευνας στη Λάρισα στο υψηλότερο δυνατό ανακριτικό επίπεδο και έρευνες σε βάθος για τις καθυστερήσεις στα έργα από τη Δικαιοσύνη πριν ακόμα ολοκληρωθεί η έρευνα της ειδικής επιτροπής εμπειρογνωμόνων, το πόρισμα της οποίας, όπως αναφέρει, θα διαβιβαστεί στη Δικαιοσύνη. Εντολή για κατεπείγουσα έρευνα προκειμένου να εξεταστούν οι προϋποθέσεις κάτω από τις οποίες χορηγήθηκε αναρρωτική άδεια στον προϊστάμενο του σταθμάρχη, αμέσως μετά το τραγικό δυστύχημα στα Τέμπη, έδωσε ο υπουργός Υγείας Θάνος Πλεύρης.  Ο υπουργός Υγείας ζήτησε κατεπείγουσα έρευνα προκειμένου να αναζητηθούν άμεσα ευθύνες από τους γιατρούς που χορήγησαν αναρρωτική άδεια στον προϊστάμενο. Παράλληλα δόθηκε εντολή να τεθούν σε αργία όσοι προκύψει ότι εμπλέκονται. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/politics/562308994/tempi-oloklirothike-to-ergo-sto-pedio-synechizontai-oi-ereynes-apo-tin-el-as/,Πολιτική,Τέμπη: Ολοκληρώθηκε το έργο στο πεδίο – Συνεχίζονται οι έρευνες από την ΕΛ.ΑΣ.,2023-03-06T18:56:13+02:00,"
Newsroom","«Το κυβερνητικό κλιμάκιο υπό τον υφυπουργό στον πρωθυπουργό, αρμόδιο για Θέματα Κρατικής Αρωγής και Αποκατάστασης από Φυσικές Καταστροφές, κ. Χρήστο Τριαντόπουλο, το οποίο και βρίσκεται από την Πέμπτη στην περιοχή της Λάρισας, ολοκλήρωσε το έργο συντονισμού στο πεδίο των δράσεων και ενεργειών μετά το τραγικό σιδηροδρομικό δυστύχημα στα Τέμπη». αναφέρει η επίσημη κυβερνητική ενημέρωση, στην οποία παρουσιάζονται τα στοιχεία και τα δεδομένα των ερευνών από το σημείο του τραγικού δυστυχήματος στα Τέμπη.  Όπως σημειώνεται, επρόκειτο για «ένα έργο συντονισμού και παρακολούθησης δράσεων και ενεργειών, σε ένα πλαίσιο στενότατης συνεργασίας με την Περιφέρεια Θεσσαλίας, αλλά και όλους τους υπεύθυνους, αρμόδιους και εμπλεκόμενους φορείς. Με απόλυτο σεβασμό στα θύματα του τραγικού δυστυχήματος που συγκλόνισε την πατρίδα μας, και τις οικογένειές τους»  ⦁ Σύμφωνα με τα στοιχεία της ΕΛ.ΑΣ, έχουν επισήμως ταυτοποιηθεί 55 θύματα, για τα οποία έχουν εγκαίρως -και με την αρωγή ειδικών- ενημερωθεί οι οικογένειες και έχουν παραδοθεί οι σοροί (51 σοροί) ή έχει δρομολογηθεί η παραλαβή τους από τις οικογένειές τους (4 σοροί). Το έργο της Ελληνικής Αστυνομίας συνεχίζεται για 2 αγνοούμενους, εκ των οποίων μία δηλωθείσα αγνοούμενη και ένας αγνώστων -προς το παρόν- στοιχείων αγνοούμενος. ⦁ Οι τραυματίες που νοσηλεύονται σε τέσσερα νοσοκομεία είναι 20, εκ των οποίων οι 7 είναι σε Μονάδες Εντατικής Θεραπείας. Σημειώνεται, ότι 61 τραυματίες έχουν εξέλθει της νοσηλείας τις προηγούμενες ημέρες. ⦁ Εχουν περισυλλεχθεί και μεταφερθεί σε ειδικά διαμορφωμένο χώρο τα συντρίμμια και τα βαγόνια του τραγικού δυστυχήματος των δύο αμαξοστοιχιών, που περιλάμβανε 24 βαγόνια/μηχανές συνολικού βάρους κοντά στους 2.000 τόνους, ενώ ο χώρος έχει αποκατασταθεί. «Μετά την παρουσία στο πεδίο, το έργο συντονισμού, υποστήριξης και αρωγής συνεχίζεται, σε ένα πλαίσιο συνεργασίας με όλους τους υπεύθυνους και αρμόδιους και, πάντα, με απόλυτο σεβασμό στα θύματα, στις οικογένειες, στους οικείους, καθώς και στην Ελληνική κοινωνία» καταλήγει το κυβερνητικό σημείωμα.  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562308883/tragodia-sta-tempi-synechizetai-i-apergia-se-trena-kai-proastiako-mechri-tin-tetarti/,Κοινωνία,Τραγωδία στα Τέμπη: Συνεχίζεται η απεργία σε τρένα και προαστιακό μέχρι την Τετάρτη,2023-03-06T16:55:06+02:00,"
Newsroom","Ακινητοποιημένα θα μείνουν μέχρι και την Τετάρτη 8 Μαρτίου τρένα και προαστιακός μετά τις αποφάσεις των σωματείων εργαζόμενων της Ηellenic Train να συνεχιστεί η απεργία στον σιδηρόδρομο. Ειδικότερα, κατά τη χθεσινή συνεδρίαση των σωματείων εργαζομένων της Hellenic Train, (Σωματείο Εργαζομένων Προσωπικού ΤΡΑΙΝΟΣΕ, Πανελλήνια Ένωση Προσωπικού ΤΡΑΙΝΟΣΕ και Πανελλήνια Ένωση Προσωπικού Έλξης με την Πανελλήνια Ένωση Σταθμαρχών ΟΣΕ) αποφασίστηκε η συνέχιση των απεργιακών κινητοποιήσεων μέχρι και την Τετάρτη 8 Μαρτίου 2023 τονίζοντας ότι «δίνουμε μάχη για την ασφαλή κυκλοφορία των τρένων αλλά και για να λάμψει η αλήθεια και να βρεθούν οι ένοχοι του τραγικού σιδηροδρομικού δυστυχήματος, όσο ψηλά κι αν βρίσκονται».  «Απαιτούμε από όλους τους αρμόδιους φορείς», δηλώνουν οι εργαζόμενοι, «να προχωρήσουν άμεσα στη λήψη των σχετικών μέτρων, προκειμένου να αποκατασταθεί η ασφάλεια στον ελληνικό σιδηρόδρομο, με σκοπό να μη βιώσουν ξανά εργαζόμενοι και συμπολίτες μας τέτοια ολέθρια τραγωδία». Πηγή: ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/athletics/562308811/emmanoyilidoy-stin-k-gia-tin-tragodia-sta-tempi-elpizo-na-min-xanaginei-pote-to-myalo-moy-einai-stis-oikogeneies/,Αθλητισμός,Εμμανουηλίδου στην «Κ» για την τραγωδία στα Τέμπη: Ελπίζω να μην ξαναγίνει ποτέ – Το μυαλό μου είναι στις οικογένειες,2023-03-06T16:20:25+02:00,"
Σπυριδούλα Σπανέα","Μία συμβολική κίνηση και μία καλή επίδοση στο ευρωπαϊκό πρωτάθλημα κλειστού στίβου της Κωνσταντινούπολης έφεραν στο προσκήνιο την Πολυνίκη Εμμανουηλίδου.  Η 20χρονη πρωταθλήτρια μικρών αποστάσεων με μία κίνησή της πριν από τον αγώνα των 60μ. έγινε κρίκος που ένωσε το δράμα δύο λαών: της Ελλάδος και της Τουρκίας. Τα μεγάφωνα στην αρένα «Ατακόϊ» ανακοινώνουν τους προκριματικούς των 60 μ. Η Πολυνίκη Εμμανoυηλίδου, όταν ακούγεται το όνομά της, δείχνει με το δάχτυλο το πένθος που φορούσε στη στολή της, στο σημείο της καρδιάς, το φίλησε και, στη συνέχεια, έδειξε τον ουρανό. Έλληνες και Τούρκοι ξεσπούν σε χειροκροτήματα. Μία κίνηση, ένα φιλί, που ένωσε τον πόνο δύο λαών. Κάποιοι δεν μπορούν να συγκρατήσουν τα δάκρυά τους. Εξάλλου, ο καταστροφικός σεισμός και το τραγικό δυστύχημα των Τεμπών «στοίχειωσαν» τους πολίτες των δύο χωρών. «Ήταν κάτι που μου βγήκε αυθόρμητα. Αυτό ένιωσα και αυτό έκανα. Το μυαλό μου είναι συνεχώς εκεί. Σε αυτές τις οικογένειες… Στα παιδιά… Ελπίζω κάτι τέτοιο να μην ξαναγίνει ποτέ. Πρέπει να αναζητηθούν ευθύνες και να μπει το… μαχαίρι στο κόκκαλο. Αδιανόητο αυτό που έγινε», δήλωσε στο kathimerini.gr η νεαρή σπρίντερ. Η πρωταθλήτριά μας διένυσε την απόσταση σε 7,26, επίδοση που αποτελεί ατομικό ρεκόρ αλλά και ένα από τους καλύτερους χρόνους στην ελληνική ιστορία των 60 μ. Ποια όμως είναι η Πολυνίκη Εμμανουηλίδου;  Κατάγεται από τα Κουφάλια Θεσσαλονίκης, γεννήθηκε το 2003, και ασχολείται με τον στίβο μόνο τέσσερα χρόνια. «Πριν μπω στον χώρο του στίβου έπαιζα ποδόσφαιρο. Μία ημέρα οι φίλες μου μού λένε “πάμε να γραφτούμε στον στίβο;”». Εγώ δεν ήξερα καλά – καλά ούτε τι είναι ο στίβος. Πήγαμε και στην αρχή δεν με ενθουσίασε. Η προπονήτριά μου Κατερίνα Αλεξοπούλου κάτι είδε σε εμένα και κατάφερε να με πείσει να μείνω. Στην Κωνσταντινούπολη ταξίδεψα με στόχο να πετύχω ένα ατομικό ρεκόρ. Τελικά, βγήκε ένας καλός χρόνος. Δούλεψα πολύ για να επιτευχθεί αυτό και χαίρομαι που βγήκε σε έναν τόσο σπουδαίο αγώνα», μας είπε η φοιτήτρια της Σχολής Επιστήμης Φυσικής Αγωγής και Αθλητισμού του Αριστοτελείου Πανεπιστημίου Θεσσαλονίκης. Η Πολυνίκη Εμμανουηλίδου αποτελεί το μέλλον της Ελλάδος στα σπριντ. Το περασμένο καλοκαίρι έκανε δικό της το πανελλήνιο ρεκόρ στα 200 μ. για την ηλικιακή κατηγορία -20 ετών (23.20). Επόμενος στόχος της το ευρωπαϊκό πρωτάθλημα ανοικτού στίβου Κ23.  «Εφόσον όλα πάνε καλά και δεν έχω κάποιο πρόβλημα θα αγωνιστώ και στα 100 και στα 200 μ. Σε αυτή τη διοργάνωση ελπίζω να έρθει ένα μετάλλιο», τόνισε η 19χρονη αθλήτρια. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr    "
kathimerini.gr,https://www.kathimerini.gr/society/562308808/tempi-prothymi-na-synergastei-me-tis-ellinikes-arches-dilonei-i-komision/,Κοινωνία,Τέμπη: Πρόθυμη να συνεργαστεί με τις ελληνικές αρχές δηλώνει η Κομισιόν,2023-03-06T16:15:18+02:00,"
Newsroom","«Είμαστε ανοιχτοί και πρόθυμοι να συνεργαστούμε με τις ελληνικές αρχές σε όλα τα επίπεδα όπως μας ζητηθεί, προκειμένου να δώσουμε την υποστήριξή μας όπου χρειαστεί». Αυτό δήλωσε σήμερα, Δευτέρα, η αναπληρώτρια εκπρόσωπος της Ευρωπαϊκής Επιτροπής Ντάνα Σπίναν, κατά τη διάρκεια της ενημέρωσης της Επιτροπής προς τον Τύπο, στις Βρυξέλλες. Η Ντάνα Σπίναν ανέφερε ότι η πρόεδρος της Επιτροπής Ούρσουλα Φον ντερ Λάιεν είχε σήμερα το πρωί τηλεφωνική επικοινωνία με τον Ελληνα πρωθυπουργό Κυριάκο Μητσοτάκη, κατά την οποία συζητήθηκε η βούληση και των δύο πλευρών να συνεργαστούν για τον εκσυγχρονισμό και τη βελτίωση της ασφάλειας των σιδηροδρόμων στην Ελλάδα. Σε αυτό το πλαίσιο, μια ομάδα εμπειρογνωμόνων της Ευρωπαϊκής Επιτροπής και του Ευρωπαϊκού Οργανισμού Σιδηροδρόμων (ERA) θα ταξιδέψει στην Αθήνα, εντός της εβδομάδας, «για να δώσει συμβουλές, τεχνογνωσία και υποστήριξη» για τον εκσυγχρονισμό και την ασφάλεια των σιδηροδρόμων, «όπως αυτό κριθεί απαραίτητο από την ελληνική κυβέρνηση», ανέφερε η εκπρόσωπος της Επιτροπής. Ερωτηθείς «αν οι ελληνικές αρχές έχουν υποβάλει αίτημα στον Ευρωπαϊκό Οργανισμό Σιδηροδρόμων για την υποστήριξή του στη διερεύνηση του τραγικού δυστυχήματος στα Τέμπη», έτερος εκπρόσωπος της Επιτροπής, ο Στέφαν Ντε Κερσμάκερ, απάντησε ότι πράγματι το θέμα αυτό συζητήθηκε κατά την τηλεφωνική επικοινωνία μεταξύ της προέδρου της Επιτροπής και του Ελληνα πρωθυπουργού. «Είμαστε έτοιμοι να βοηθήσουμε τις ελληνικές αρχές σε αυτό και θα σταλεί αποστολή στην Αθήνα με εμπειρογνώμονες από τον ERA και την Επιτροπή», πρόσθεσε. Από την πλευρά της, η Ντάνα Σπίναν απάντησε ότι η Επιτροπή δεν είναι σε θέση να δώσει λεπτομέρειες για τυχόν άμεσες επαφές μεταξύ των ελληνικών αρχών και του ERA. «Αυτό που μπορώ να σας πω είναι ότι στην τηλεφωνική συνομιλία της προέδρου της Επιτροπής με τον Ελληνα πρωθυπουργό σήμερα το πρωί, συζητήθηκε πράγματι η ιδέα να πάμε στην Αθήνα μαζί με εμπειρογνώμονες του ERA», τόνισε. Εξάλλου, κληθείς να σχολιάσει την έγκριση από την Επιτροπή της αναβολής των ημερομηνιών για την έναρξη λειτουργίας του Ευρωπαϊκού Συστήματος Διαχείρισης Σιδηροδρομικής Κυκλοφορίας (ERTMS) στην Ελλάδα, ο Στέφαν Ντε Κερσμάκερ απάντησε τα εξής: «Τον Μάιο του 2022 η Επιτροπή είχε αποδεχθεί ένα αιτιολογημένο αίτημα των ελληνικών αρχών για αναβολή των ημερομηνιών για την έναρξη λειτουργίας του ERTMS, σε τρεις γραμμές του πυρήνα του δικτύου, δηλαδή για: Σύμφωνα με τις πληροφορίες που κοινοποίησαν οι ελληνικές αρχές στις υπηρεσίες της Επιτροπής τον Ιανουάριο του 2023, το Ευρωπαϊκό Σύστημα Σηματοδότησης και Διαχείρισης της Κυκλοφορίας (ETCS) – επίπεδο 1 – βρίσκεται υπό κατασκευή με προβλεπόμενη ολοκλήρωση το 2023. Ο Στέφαν ντε Κερσμάκερ ανέφερε, επίσης, ότι τα προβλήματα που σχετίζονται με τη διαχείριση των σιδηροδρομικών έργων είχαν αναγνωριστεί από τις ελληνικές αρχές, οι οποίες είχαν συμφωνήσει στην υλοποίηση σειράς μεταρρυθμίσεων τα επόμενα χρόνια. Πρόσθεσε, επίσης, ότι στο ελληνικό Σχέδιο Ανάκαμψης και Ανθεκτικότητας περιλαμβάνεται ένα σημαντικό ορόσημο για τον εκσυγχρονισμό του σιδηροδρομικού δικτύου, με την πλήρη λειτουργικότητα του ERTMS έως το τρίτο τρίμηνο του 2023. Πηγή: ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562308607/tempi-taytopoiithike-33chronos-apo-to-mpagklantes/,Κοινωνία,Τέμπη: Ταυτοποιήθηκε 33χρονος από το Μπαγκλαντές,2023-03-06T15:26:41+02:00,"
Newsroom","Ταυτοποιήθηκαν τα στοιχεία ενός ακόμη θύματος της σιδηροδρομικής τραγωδίας στα Τέμπη. Πρόκειται για τον 33χρονο Μοχαμάντ-Εντρίζ Μία από το Μπαγκλαντές, ο οποίος επέβαινε στη μοιραία αμαξοστοιχία IC-62 και ταξίδευε από την Αθήνα προς τη Θεσσαλονίκη, όπως επιβεβαίωσε, μιλώντας στο ΑΠΕ-ΜΠΕ, ο δικηγόρος της οικογενείας του άτυχου μετανάστη. Τα στοιχεία του δεν είχαν καταστεί εφικτό να ταυτοποιηθούν, κάτι που έγινε όμως μόλις πριν από λίγες ώρες. Σύμφωνα με όσα ανέφερε ο δικηγόρος Θανάσης Χατζάκος, δείγμα DNA από τον 33χρονο ελήφθη από οδοντόβουρτσα που υπήρχε στο σπίτι του και ταυτοποιήθηκε με βιολογικό υλικό, το οποίο συγκεντρώθηκε από τον τόπο του δυστυχήματος. Κατά τον κ. Χατζάκο, ο Μοχαμάντ-Εντρίζ Μία εργαζόταν στην Ελλάδα ως μικροπωλητής και είχε μεταβεί για τις ανάγκες της δουλειάς του στην Αθήνα. Την εξαφάνισή του είχε δηλώσει στις αστυνομικές αρχές ένας φίλος του (ομοεθνής), ο οποίος γνώριζε για το ταξίδι. Την αναβάθμιση των ερευνών για το τραγικό δυστύχημα στα Τέμπη δρομολόγησε ο προϊστάμενος της Εισαγγελίας Εφετών Λάρισας, Σταμάτης Δασκαλόπουλος, ο οποίος έχει οριστεί από τον εισαγγελέα του Αρείου Πάγου ως υπεύθυνος για την εποπτεία του συνόλου των ερευνών. O κ. Δασκαλόπουλος με έγγραφο του, λόγω της σοβαρότητας της υπόθεσης, ζήτησε να συγκληθεί άμεσα η Ολομέλεια του Εφετείου Λάρισας, προκειμένου να ανατεθεί σε εφέτη – ανακριτή η έρευνα για την ανείπωτη τραγωδία. Η έρευνα που θα ανατεθεί με την επικείμενη απόφαση της Ολομέλειας των Εφετών σε ανώτερο δικαστικό, θα κινηθεί προς κάθε κατεύθυνση για την αναζήτηση ποινικών ευθυνών, εκτός από εκείνες του σταθμάρχη, σε υπηρεσιακούς παράγοντες του ΟΣΕ, επιθεωρητή κυκλοφορίας και άλλους, που θα ελεγχθούν για το πώς ένας άπειρος σταθμάρχης με μηδενική σχεδόν εμπειρία βρέθηκε στο νευραλγικό πόστο της Λάρισας και μάλιστα το τριήμερο της Καθαρής Δευτέρας, όταν η κίνηση των τρένων ήταν αυξημένη. Παράλληλα και με αφορμή την επιστολή του πρωθυπουργού Κυριάκου Μητσοτάκη προς τον εισαγγελέα του Αρείου Πάγου Ισίδωρο Ντογιάκο, διατάχθηκε ξεχωριστή έρευνα της Δικαιοσύνης για την καθυστέρηση στην υλοποίηση των έργων για τον εκσυγχρονισμό του σιδηροδρομικού δικτύου με έλεγχο των συμβάσεων, γιατί δεν προχώρησαν, πόσα χρήματα δαπανήθηκαν, γιατί δεν τηρήθηκαν χρονοδιαγράμματα και ποιοι ευθύνονται για όλα αυτά. Η έρευνα ανατέθηκε στον Οικονομικό Εισαγγελέα. Στην επιστολή του ο πρωθυπουργός ζήτησε αναβάθμιση της έρευνας στη Λάρισα στο υψηλότερο δυνατό ανακριτικό επίπεδο και έρευνες σε βάθος για τις καθυστερήσεις στα έργα από τη Δικαιοσύνη πριν ακόμα ολοκληρωθεί η έρευνα της ειδικής επιτροπής εμπειρογνωμόνων, το πόρισμα της οποίας, όπως αναφέρει, θα διαβιβαστεί στη Δικαιοσύνη. Εντολή για κατεπείγουσα έρευνα προκειμένου να εξεταστούν οι προϋποθέσεις κάτω από τις οποίες χορηγήθηκε αναρρωτική άδεια στον προϊστάμενο του σταθμάρχη, αμέσως μετά το τραγικό δυστύχημα στα Τέμπη, έδωσε ο υπουργός Υγείας Θάνος Πλεύρης.  Ο υπουργός Υγείας ζήτησε κατεπείγουσα έρευνα προκειμένου να αναζητηθούν άμεσα ευθύνες από τους γιατρούς που χορήγησαν αναρρωτική άδεια στον προϊστάμενο. Παράλληλα δόθηκε εντολή να τεθούν σε αργία όσοι προκύψει ότι εμπλέκονται. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562308502/tempi-se-efeti-anakriti-i-ypothesi-choristi-ereyna-gia-ta-erga/,Κοινωνία,Τέμπη: Σε εφέτη ανακριτή η υπόθεση – Χωριστή έρευνα για τα έργα,2023-03-06T13:56:18+02:00,"
Ιωάννα Μάνδρου","Την αναβάθμιση των ερευνών για το τραγικό δυστύχημα στα Τέμπη δρομολόγησε ο προϊστάμενος της Εισαγγελίας Εφετών Λάρισας, Σταμάτης Δασκαλόπουλος, ο οποίος έχει οριστεί από τον εισαγγελέα του Αρείου Πάγου ως υπεύθυνος για την εποπτεία του συνόλου των ερευνών. O κ. Δασκαλόπουλος με έγγραφο του, λόγω της σοβαρότητας της υπόθεσης, ζήτησε να συγκληθεί άμεσα η Ολομέλεια του Εφετείου Λάρισας, προκειμένου να ανατεθεί σε εφέτη – ανακριτή η έρευνα για την ανείπωτη τραγωδία. Ο κ. Δασκαλόπουλος ζήτησε τη σύγκληση της Ολομέλειας των Εφετών από το Σάββατο λόγω της σοβαρότητας της υπόθεσης και πριν την απολογία του σταθμάρχη. Στο έγγραφό του για σύγκληση της Ολομέλειας, μεταξύ άλλων σημειώνει ότι «ενόψει των τεράστιων και πολυσύνθετων ευθυνών που ανακύπτουν από τα μέχρι τώρα αποδεικτικά στοιχεία επιβάλλεται να εξεταστούν σύντομα και ενδελεχώς τα πάντα είτε στο πλαίσιο της συμμετοχής άλλων προσώπων στο έγκλημα του άρθρου του Ποινικού Κώδικα (291 διατάραξη ασφάλειας συγκοινωνιών, είτε στο πλαίσιο διάπραξης άλλων συναφών εγκλημάτων». Η έρευνα που θα ανατεθεί με την επικείμενη απόφαση της Ολομέλειας των Εφετών σε ανώτερο δικαστικό, θα κινηθεί προς κάθε κατεύθυνση για την αναζήτηση ποινικών ευθυνών, εκτός από εκείνες του σταθμάρχη, σε υπηρεσιακούς παράγοντες του ΟΣΕ, επιθεωρητή κυκλοφορίας και άλλους, που θα ελεγχθούν για το πώς ένας άπειρος σταθμάρχης με μηδενική σχεδόν εμπειρία βρέθηκε στο νευραλγικό πόστο της Λάρισας και μάλιστα το τριήμερο της Καθαρής Δευτέρας, όταν η κίνηση των τρένων ήταν αυξημένη. Ειδικότερα, αναμένεται σύμφωνα με πληροφορίες, να ελεγχθούν τα πάντα, οι συνομιλίες με τους άλλους σταθμάρχες που έχουν δει και το φως της δημοσιότητας, καθώς και αν υπήρξαν ευθύνες από τους μηχανοδηγούς οι οποίοι δυστυχώς δεν βρίσκονται πια στη ζωή και είναι ανάμεσα στα θύματα του τραγικού δυστυχήματος. Παράλληλα και με αφορμή την επιστολή του πρωθυπουργού Κυριάκου Μητσοτάκη προς τον εισαγγελέα του Αρείου Πάγου Ισίδωρο Ντογιάκο, διατάχθηκε ξεχωριστή έρευνα της Δικαιοσύνης για την καθυστέρηση στην υλοποίηση των έργων για τον εκσυγχρονισμό του σιδηροδρομικού δικτύου με έλεγχο των συμβάσεων, γιατί δεν προχώρησαν, πόσα χρήματα δαπανήθηκαν, γιατί δεν τηρήθηκαν χρονοδιαγράμματα και ποιοι ευθύνονται για όλα αυτά. Η έρευνα ανατέθηκε στον Οικονομικό Εισαγγελέα. Στην επιστολή του ο πρωθυπουργός ζήτησε αναβάθμιση της έρευνας στη Λάρισα στο υψηλότερο δυνατό ανακριτικό επίπεδο και έρευνες σε βάθος για τις καθυστερήσεις στα έργα από τη Δικαιοσύνη πριν ακόμα ολοκληρωθεί η έρευνα της ειδικής επιτροπής εμπειρογνωμόνων, το πόρισμα της οποίας, όπως αναφέρει, θα διαβιβαστεί στη Δικαιοσύνη. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/politics/government/562308475/oikonomoy-tin-pempti-to-ypoyrgiko-symvoylio-o-gerapetritis-tha-enimerosei-gia-ta-tempi/,Κυβέρνηση,Οικονόμου: Την Πέμπτη το υπουργικό συμβούλιο – Ο Γεραπετρίτης θα ενημερώσει για τα Τέμπη,2023-03-06T13:24:27+02:00,"
Newsroom","Την Πέμπτη στις 11:00 το πρωί θα συνεδριάσει το υπουργικό συμβούλιο, όπως ανακοίνωσε ο κυβερνητικός εκπρόσωπος, Γιάννης Οικονόμου. Στο υπουργικό θα υπάρξει ενημέρωση από τον υπουργό Επικρατείας, αρμόδιο για θέματα Υποδομών και Μεταφορών, Γιώργο Γεραπετρίτη για τα ζητήματα του τραγικού δυστυχήματος στα Τέμπη. Αναμένεται να συζητηθούν θεσμικές κινήσεις και παρεμβάσεις που επιβάλλονται για θέματα που πρέπει να γίνουν άμεσα. Ο κυβερνητικός εκπρόσωπος κατά τη διάρκεια της ενημέρωσης των κυβερνητικών συντακτών σχολίασε την κίνηση του Πρωθυπουργού να ζητήσει από τον Εισαγγελέα του Αρείου Πάγου Ισίδωρο Ντογιάκο, την προτεραιότητα των σχετικών με την τραγωδία στα Τέμπη ποινικών υποθέσεων και την ανάθεσή τους στο υψηλότερο δυνατό ανακριτικό επίπεδο. «Είναι επιβεβλημένη η διαλεύκανση της υπόθεσης αυτής. Η παθογένεια είναι διαχρονική», σημείωσε ο κ. Οικονόμου. Ο κυβερνητικός εκπρόσωπος πρόσθεσε πως «έχουμε καμία διάθεση εξωραϊσμού της κατάστασης. Ποτέ δεν κρυφτήκαμε και δεν θα κρυφτούμε. Όποιες ευθύνες υπάρχουν, θα αποδοθούν». "
kathimerini.gr,https://www.kathimerini.gr/society/562308463/tragodia-sta-tempi-ischnotata-ta-stoicheia-tis-dikografias-leei-synigoros-toy-stathmarchi/,Κοινωνία,"Τραγωδία στα Τέμπη: «Ισχνότατα τα στοιχεία της δικογραφίας», λέει συνήγορος του σταθμάρχη",2023-03-06T13:04:32+02:00,"
Newsroom","Για ανάληψη της ευθύνης από τον σταθμάρχη στο μέτρο που του αναλογεί, κάνει λόγο σε ανακοίνωσή του ο καθηγητής Αριστοτέλης Χαραλαμπάκης, που μετέχει στην υπεράσπισή του. Ειδικότερα, ο κ. Χαραλαμπάκης κάνει λόγο για ισχνότατα στοιχεία στη δικογραφία και αναμένει τις έρευνες της ανάκρισης. Αναλυτικά η ανακοίνωσή του: «Από τους συναδέλφους μου δικηγόρους Λάρισας κ. Στ. Παντζαρτζίδη και κ. Φ. Κωστούλη ζητήθηκε η συνδρομή μου στην υπεράσπιση του σταθμάρχη Λάρισας κ. Σαμαρά, κυρίως λόγω της ανάγκης αντιμετώπισης σοβαρών νομικών ζητημάτων που άπτονται της υπόθεσης. Οι ασφυκτικές προθεσμίες που θέτει ο Κώδικας Ποινικής Δικονομίας για την απολογία του κατηγορουμένου στα επ’ αυτοφώρω καταλαμβανόμενα κακουργήματα, όπως το προκείμενο, είναι προφανές ότι δεν αφήνουν αρκετό χρόνο για την οργάνωση μιας πλήρους και τεκμηριωμένης υπεράσπισης. Εξάλλου την παρούσα στιγμή τα στοιχεία της δικογραφίας είναι ακόμα ισχνότατα. Αναμένουμε με μεγάλο ενδιαφέρον τις έρευνες της ανάκρισης, της Εισαγγελίας αλλά και των λοιπών αρμοδίων οργάνων σχετικά με τα ακριβή αίτια του δυστυχήματος αλλά κυρίως και με τις σοβαρές, όπως έχει ήδη καταδειχθεί, παθογένειες του συστήματος σε υποδομές, οργάνωση και λειτουργία που είναι δύσκολο να γίνουν αποδεκτές από την ελληνική κοινωνία για ένα ευρωπαϊκό κράτος του 21ου αιώνα. Όπως θα διαπιστώσατε ήδη ο κ. Σαμαράς τόσο κατά την προανακριτική του κατάθεση όσο και κατά την απολογία του δεν ακολούθησε κάποια επιτηδευμένη υπερασπιστική γραμμή αλλά με αυθορμητισμό, ευθύτητα και συναίσθηση της ευθύνης του απάντησε με ευκρίνεια και ειλικρίνεια σε όλες τις ερωτήσεις. Είναι προφανές ότι η δική του ευθύνη, στο μέτρο που υπάρχει, καλύπτει ένα μικρό μόνο μέρος του όλου φάσματος εγκληματικών ελλείψεων, λαθών και παραλείψεων που συνδέονται με το τραγικό αυτό δυστύχημα.» ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562308358/tragodia-sta-tempi-ston-anakriti-kai-o-stathmarchis-tis-epomenis-vardias/,Κοινωνία,Τραγωδία στα Τέμπη: Στον ανακριτή και ο σταθμάρχης της επόμενης βάρδιας,2023-03-06T11:44:08+02:00,"
Newsroom","Την πόρτα του ανακριτή αναμένεται να περάσει σε λίγη ώρα και ο σταθμάρχης της επόμενης βάρδιας από την αυτήν που σημειώθηκε το δυστύχημα στα Τέμπη. Στόχος της κλήσης είναι να συλλέξει ο ανακριτής όλες τις πληροφορίες που απαιτούνται προκειμένου να σχηματιστεί πλήρης εικόνα για το τι συνέβη το βράδυ της τραγωδίας. Κατά τη διάρκεια της ημέρας θα κληθούν από τον ανακριτή και άλλα πρόσωπα. Την ίδια ώρα, εντολή για κατεπείγουσα έρευνα προκειμένου να εξετασθούν οι όροι και οι προϋποθέσεις που χορηγήθηκε αναρρωτική άδεια στον προϊστάμενο του σταθμάρχη, αμέσως μετά το τραγικό δυστύχημα στα Τέμπη, έδωσε ο υπουργός Υγείας, Θάνος Πλεύρης.  Ο υπουργός Υγείας ζήτησε κατεπείγουσα έρευνα προκειμένου να αναζητηθούν άμεσα ευθύνες από τους γιατρούς που χορήγησαν αναρρωτική άδεια στον προϊστάμενο. Παράλληλα δόθηκε εντολή να τεθούν σε αργία όσοι προκύψει ότι εμπλέκονται. Σημειώνεται ότι σύμφωνα με πληροφορίες της «Κ», ο σταθμάρχης κατά τη χθεσινή του απολογία – μετά από την οποία κρίθηκε προφυλακιστέος – υποστήριξε πως με βάση τον κανονισμό της υπηρεσίας, εκείνη τη νύχτα και μέχρι τις 23:00 θα έπρεπε να βρίσκονται μαζί του στον χώρο και άλλοι συνάδελφοί του, οι οποίοι όμως, σύμφωνα με τα όσα ισχυρίστηκε, αποχώρησαν από το σημείο νωρίτερα και τον άφησαν μόνο του.  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562308340/tempi-katepeigoysa-ereyna-gia-tin-anarrotiki-adeia-ston-proistameno-toy-stathmarchi/,Κοινωνία,Τέμπη: Κατεπείγουσα έρευνα για την αναρρωτική άδεια στον προϊστάμενο του σταθμάρχη,2023-03-06T11:32:48+02:00,"
Newsroom","Εντολή για κατεπείγουσα έρευνα προκειμένου να εξετασθούν οι όροι και οι προϋποθέσεις που χορηγήθηκε αναρρωτική άδεια στον προϊστάμενο του σταθμάρχη, αμέσως μετά το τραγικό δυστύχημα στα Τέμπη, έδωσε ο υπουργός Υγείας, Θάνος Πλεύρης.  Ο υπουργός Υγείας ζήτησε κατεπείγουσα έρευνα προκειμένου να αναζητηθούν άμεσα ευθύνες από τους γιατρούς που χορήγησαν αναρρωτική άδεια στον προϊστάμενο. Παράλληλα δόθηκε εντολή να τεθούν σε αργία όσοι προκύψει ότι εμπλέκονται. Μιλώντας στον ΣΚΑΪ, ο κ. Πλεύρης ανέφερε την αναρρωτική άδεια υπέγραψε γιατρός από το νοσοκομείο Βόλου. «Έχει πάρει την άδεια από νοσοκομείο του Βόλου αλλά δεν μπορώ να μπω σε λεπτομέρειες λόγω και του ιατρικού απορρήτου. Δεν είναι κάτι που συνδέεται πάντως με κάτι αιφνίδιο. Θα γίνει ΕΔΕ γιατί δεν μπορώ να έχω πρόσβαση σε ιατρικά απόρρητα. Αν φανεί ότι έχει δοθεί για εξυπηρέτηση και αν ισχύει κάτι τέτοιο, καταλαβαίνετε πως ο γιατρός αυτός δεν είναι δυνατόν να δίνει τέτοιες άδειες«, ανέφερε ο κ. Πλεύρης και συμπλήρωσε:  «Θα τεθούν σε αργία όσοι εμπλέκονται και θα υπάρξουν όλες οι πειθαρχικές διώξεις.Αν αποδειχθεί ότι αυτό το τυχαίο γεγονός έχει και ιατρική βάση, είναι άλλη υπόθεση. Μου προκαλεί εντύπωση που έγινε τώρα και δεν είναι δυνατόν να μην το διερευνήσουμε. Πήγε τέτοια μέρα και με μια εξέταση πήρε έναν μήνα άδεια», επισήμανε. Yπενθυμίζεται ότι όπως ανακοινώθηκε χθες από τον ΟΣΕ, ο προϊστάμενος, όπως και ο σταθμάρχης, έχουν τεθεί από την πρώτη στιγμή σε αργία. Σημειώνεται ότι σύμφωνα με πληροφορίες της «Κ», ο σταθμάρχης κατά τη χθεσινή του απολογία – μετά από την οποία κρίθηκε προφυλακιστέος – υποστήριξε πως με βάση τον κανονισμό της υπηρεσίας, εκείνη τη νύχτα και μέχρι τις 23:00 θα έπρεπε να βρίσκονται μαζί του στον χώρο και άλλοι συνάδελφοί του, οι οποίοι όμως, σύμφωνα με τα όσα ισχυρίστηκε, αποχώρησαν από το σημείο νωρίτερα και τον άφησαν μόνο του.  Σύμφωνα με ανακριτικές πηγές, θα κληθούν και άλλα πρόσωπα στο πλαίσιο της διερεύνησης ευθυνών. Οπως έγραφε το Σάββατο η «Κ», άλλωστε, στην αναζήτηση ποινικών ευθυνών για την τραγωδία σε υπηρεσιακούς παράγοντες που είχαν την ευθύνη τοποθέτησης του σταθμάρχη ως υπεύθυνου βάρδιας στο κρίσιμο πόστο της Λάρισας, προχωρούν άμεσα οι εισαγγελικές αρχές. Σύμφωνα με πληροφορίες, ο εποπτεύων το σύνολο των ανακρίσεων, προϊστάμενος της Εισαγγελίας Εφετών Λάρισας, Σταμάτης Δασκαλόπουλος, ζήτησε να στραφούν οι έρευνες στην αναζήτηση όλων των δεδομένων για το πώς ο άπειρος σταθμάρχης ήταν μόνος του επί 4 ημέρες στο πόστο της Λάρισας και μάλιστα, όταν κατά τη διάρκεια του τριημέρου της Καθαράς Δευτέρας, η κίνηση των τρένων ήταν μεγάλη.   "
kathimerini.gr,https://www.kathimerini.gr/politics/562308274/epistoli-mitsotaki-se-ntogiako-gia-ta-tempi-na-proteraiopoiithoyn-oi-ereynes-anathesi-sto-ypsilotero-anakritiko-epipedo/,Πολιτική,Επιστολή Μητσοτάκη σε Ντογιάκο για τα Τέμπη: Να προτεραιοποιηθούν οι έρευνες – Ανάθεση στο υψηλότερο ανακριτικό επίπεδο,2023-03-06T10:43:46+02:00,"
Newsroom","Προτεραιοποίηση των υποθέσεων που αφορούν την τραγωδία των Τεμπών στο υψηλότερο δυνατό ανακριτικό επίπεδο, ζητεί ο πρωθυπουργός Κυριάκος Μητσοτάκης από τον Εισαγγελέα του Αρείου Πάγου Ισίδωρο Ντογιάκο με επιστολή του. Παράλληλα, ο πρωθυπουργός ζητεί η έρευνα για συστημικά σφάλματα να προχωρήσει «ανεξάρτητα από την πρόοδο των εργασιών της επιτροπής εμπειρογνωμόνων που έχει οριστεί για να προβεί στην αποτίμησή τους από τη διοικητική και τεχνική άποψη» «Αξιότιμε κύριε Εισαγγελεύ, Όπως όλοι αντιλαμβανόμαστε, αποτελεί εύλογο και δίκαιο αίτημα της ελληνικής κοινωνίας να υπάρξει άμεση και σε βάθος διαλεύκανση όλων των ποινικών υποθέσεων που σχετίζονται με το τραγικό σιδηροδρομικό δυστύχημα στα Τέμπη. Προς τούτο, το εκ μέρους της ελληνικής κυβέρνησης στην προτεραιοποίηση των σχετικών υποθέσεων και την ανάθεσή τους, εφόσον το κρίνετε στο υψηλότερο δυνατό ανακριτικό επίπεδο. Ειδικότερα σε σχέση με την ποινική αξιολόγηση συστημικών σφαλμάτων στον τομέα των σιδηροδρόμων ακόμα περιλαμβανομένης και της τυχόν καθυστέρησης στην ολοκλήρωση της απαιτούμενης τεχνολογικής αναβάθμισης των σχετικών υποδομών, παρακαλώ να προχωρήσετε ανεξάρτητα από την πρόοδο των εργασιών της επιτροπής εμπειρογνωμόνων που έχει οριστεί για να προβεί στην αποτίμησή τους από τη διοικητική και τεχνική άποψη. Με την ολοκλήρωση των εργασιών της επιτροπής κόμμα αυτονοήτως θα κοινοποιηθεί στις αγγελικές αρχές που διεξάγουν την έρευνα το πόρισμα της για να καταστεί μέρος της δικογραφίας». Εν τω μεταξύ, επικοινωνία με τον Κυριάκο Μητσοτάκη είχε σήμερα η Πρόεδρος της Ευρωπαϊκής Επιτροπής, Ούρσουλα φον ντερ Λάιεν, με θέμα την περαιτέρω τεχνική υποστήριξη που μπορεί να παράσχει η ΕΕ στην Ελλάδα για τον εκσυγχρονισμό των σιδηροδρόμων της και τη βελτίωση της ασφάλειάς τους. «Σήμερα το πρωί συζήτησα με τον Πρωθυπουργό, Κυριάκο Μητσοτάκη, για περαιτέρω τεχνική υποστήριξη που μπορεί να παράσχει η ΕΕ στην Ελλάδα για τον εκσυγχρονισμό των σιδηροδρόμων της και τη βελτίωση της ασφάλειάς τους. Η επιτροπή και ειδικοί της @ERA_railways θα ταξιδέψουν αυτή την εβδομάδα στην Αθήνα. Η ασφάλεια των σιδηροδρόμων είναι πρωταρχικής σημασίας» αναφέρει στο twitter η φον ντερ Λάιεν.  This morning I discussed with PM @kmitsotakis further technical support that the EU can provide to Greece to modernise its railways and improve their safety.  Commission and @ERA_railways experts will travel this week to Athens. Rail safety is paramount. — Ursula von der Leyen (@vonderleyen) March 6, 2023  Υπενθυμίζεται πως χτες ο Πρωθυπουργός είχε αναφέρει στην ανάρτησή του στο Facebook, πως θα ζητήσει «αμέσως από την Ευρωπαϊκή Επιτροπή και από φίλες χώρες τη συνδρομή τους σε τεχνογνωσία, ώστε να αποκτήσουμε, επιτέλους, σύγχρονα τρένα», όπως επίσης και ότι θα προτείνει «σε όλα τα κόμματα να δεσμευτούμε από τώρα ότι, στην επόμενη Βουλή, θα συσταθεί Ειδική Επιτροπή που θα διερευνήσει την πονεμένη ιστορία των ελληνικών σιδηροδρόμων όλη την τελευταία εικοσαετία».  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562308103/tragodia-sta-tempi-tha-eprepe-na-einai-mazi-moy-kai-alla-atoma-ypostirixe-o-stathmarchis/,Κοινωνία,Τραγωδία στα Τέμπη: «Θα έπρεπε να είναι μαζί μου και άλλα άτομα» υποστήριξε ο σταθμάρχης,2023-03-06T09:02:11+02:00,"
Παναγιώτης Βλαχουτσάκος","Mαραθώνια ήταν η χθεσινή απολογία του σταθμάρχη Λάρισας, ο οποίος μεταξύ άλλων αναφέρθηκε στις συνθήκες που, κατά τα όσα κατέθεσε, επικρατούσαν στο σταθμαρχείο, όταν έγινε το πολύνεκρο δυστύχημα στα Τέμπη. Σύμφωνα με πληροφορίες του kathimerini.gr, ο κατηγορούμενος, ο οποίος κρίθηκε προφυλακιστέος, ανέλαβε την ευθύνη που του αναλογεί και προέβη σε περιγραφή των όσων, κατά τον ίδιο, διαδραματίστηκαν τη μοιραία νύχτα. Φέρεται, μάλιστα, να υποστήριξε πως για αρκετό διάστημα βρισκόταν μόνος του στο σταθμαρχείο και είχε την ευθύνη για τη σιδηροδρομική ασφάλεια όλης της Κεντρικής Ελλάδας. Πιο συγκεκριμένα, όπως προκύπτει από πηγές με γνώση της υπόθεσης που μίλησαν στην «Κ», ο σταθμάρχης της Λάρισας υποστήριξε πως με βάση τον κανονισμό της υπηρεσίας, εκείνη τη νύχτα και μέχρι τις 23:00 θα έπρεπε να βρίσκονται μαζί του στον χώρο και άλλοι συνάδελφοί του, οι οποίοι όμως, σύμφωνα με τα όσα ισχυρίστηκε, αποχώρησαν από το σημείο νωρίτερα και τον άφησαν μόνο του.  Ο δικηγόρος του σταθμάρχη, κ. Στέφανος Παντζαρτζίδης, σε δηλώσεις του μετά την προφυλάκισή του πελάτη του, χαρακτήρισε την εξέλιξη ως «κάτι αναμενόμενο λόγω της σπουδαιότητας της υποθέσεως, του βάρους και των ευθυνών» προσθέτοντας ότι «ο κατηγορούμενος είπε τα πάντα: Τα πράγματα όπως ακριβώς έγιναν χωρίς να φοβηθεί αν από την αναφορά αυτή προκύπτουν ευθύνες για τον εαυτό του ή όχι». Επισήμανε ότι ο 59χρονος «επί 20 λεπτά ήταν επιφορτισμένος μόνος του με την σιδηροδρομική ασφάλεια όλης της Κεντρικής Ελλάδας», ενώ έκανε λόγο για «επικοινωνιακή και δικηγορική αλητεία» αναφερόμενος σε διάφορες ανεπιβεβαίωτες πληροφορίες που βλέπουν το φως της δημοσιότητας. Έπειτα από αυτές τις εξελίξεις αναμένεται να κληθούν και άλλα πρόσωπα για κατάθεση στο πλαίσιο της διερεύνησης ευθυνών. Όπως έγραφε το Σάββατο η «Κ», άλλωστε, στην αναζήτηση ποινικών ευθυνών για την τραγωδία σε υπηρεσιακούς παράγοντες που είχαν την ευθύνη τοποθέτησης του σταθμάρχη ως υπεύθυνου βάρδιας στο κρίσιμο πόστο της Λάρισας, προχωρούν άμεσα οι εισαγγελικές αρχές. Σύμφωνα με πληροφορίες, ο εποπτεύων το σύνολο των ανακρίσεων, προϊστάμενος της Εισαγγελίας Εφετών Λάρισας, Σταμάτης Δασκαλόπουλος, ζήτησε να στραφούν οι έρευνες στην αναζήτηση όλων των δεδομένων για το πώς ο άπειρος σταθμάρχης ήταν μόνος του επί 4 ημέρες στο πόστο της Λάρισας και μάλιστα, όταν κατά τη διάρκεια του τριημέρου της Καθαράς Δευτέρας, η κίνηση των τρένων ήταν μεγάλη. Σύμφωνα με όσα μεταδίδει η ΕΡΤ ο προϊστάμενος του σταθμάρχη, ο οποίος τέθηκε σε αργία, πήρε αναρρωτική άδεια αμέσως μετά το δυστύχημα, με τις πληροφορίες να αναφέρουν ότι έχει λάβει κλήση να καταθέσει. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562308034/tragodia-sta-tempi-anoigei-to-kadro-ton-ereynon-meta-tin-profylakisi-toy-stathmarchi/,Κοινωνία,Τραγωδία στα Τέμπη: Ανοίγει το «κάδρο» των ερευνών μετά την προφυλάκιση του σταθμάρχη,2023-03-06T07:43:34+02:00,"
Newsroom","Στη φυλακή οδηγήθηκε χθες Κυριακή ο σταθμάρχης της Λάρισας με ομόφωνη γνώμη ανακριτή και εισαγγελέα, έπειτα από την μαραθώνια απολογία του για το δυστύχημα στα Τέμπη που στέρησε τη ζωή σε δεκάδες ανθρώπους.  Ο συνήγορος του σταθμάρχη, σε δηλώσεις του χαρακτήρισε την εξέλιξη ως «κάτι αναμενόμενο λόγω της σπουδαιότητας της υποθέσεως, του βάρους και των ευθυνών» προσθέτοντας ότι «ο κατηγορούμενος είπε τα πάντα: Τα πράγματα όπως ακριβώς έγιναν χωρίς να φοβηθεί αν από την αναφορά αυτή προκύπτουν ευθύνες για τον εαυτό του ή όχι». Επισήμανε ότι ο 59χρονος «επί 20 λεπτά ήταν επιφορτισμένος μόνος του με την σιδηροδρομική ασφάλεια όλης της Κεντρικής Ελλάδας» δίνοντας τον τόνο της κεντρικής υπερασπιστικής γραμμής ότι πρέπει να αποδοθούν ευθύνες και σε πρόσωπα που με τις πράξεις και τις παραλείψεις του οδήγησαν στο πολύνεκρο σιδηροδρομικό δυστύχημα το βράδυ της Τρίτης. Σημειώνεται ότι σύμφωνα με πληροφορίες της «Κ», ο σταθμάρχης υποστήριξε πως με βάση τον κανονισμό της υπηρεσίας, εκείνη τη νύχτα και μέχρι τις 23:00 θα έπρεπε να βρίσκονται μαζί του στον χώρο και άλλοι συνάδελφοί του, οι οποίοι όμως, σύμφωνα με τα όσα ισχυρίστηκε, αποχώρησαν από το σημείο νωρίτερα και τον άφησαν μόνο του.  Σύμφωνα με ανακριτικές πηγές, θα κληθούν και άλλα πρόσωπα στο πλαίσιο της διερεύνησης ευθυνών. Οπως έγραφε το Σάββατο η «Κ», άλλωστε, στην αναζήτηση ποινικών ευθυνών για την τραγωδία σε υπηρεσιακούς παράγοντες που είχαν την ευθύνη τοποθέτησης του σταθμάρχη ως υπεύθυνου βάρδιας στο κρίσιμο πόστο της Λάρισας, προχωρούν άμεσα οι εισαγγελικές αρχές. Σύμφωνα με πληροφορίες, ο εποπτεύων το σύνολο των ανακρίσεων, προϊστάμενος της Εισαγγελίας Εφετών Λάρισας, Σταμάτης Δασκαλόπουλος, ζήτησε να στραφούν οι έρευνες στην αναζήτηση όλων των δεδομένων για το πώς ο άπειρος σταθμάρχης ήταν μόνος του επί 4 ημέρες στο πόστο της Λάρισας και μάλιστα, όταν κατά τη διάρκεια του τριημέρου της Καθαράς Δευτέρας, η κίνηση των τρένων ήταν μεγάλη. Σύμφωνα με όσα μεταδίδει η ΕΡΤ ο προϊστάμενος του σταθμάρχη, ο οποίος τέθηκε σε αργία, πήρε αναρρωτική άδεια αμέσως μετά το δυστύχημα, με τις πληροφορίες να αναφέρουν ότι έχει λάβει κλήση να καταθέσει και είναι θέμα χρόνου να γίνει. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562308001/alvania-mesisties-oi-simaies-gia-tin-tragodia-sta-tempi/,Κοινωνία,Αλβανία: Μεσίστιες οι σημαίες για την τραγωδία στα Τέμπη,2023-03-05T23:35:30+02:00,"
Newsroom","Μεσίστια ήταν την Κυριακή η αλβανική σημαία στα κρατικά και δημόσια ιδρύματα της χώρας, καθώς με απόφαση της κυβέρνησης η 5η Μαρτίου κηρύχθηκε ημέρα εθνικού πένθους στην Αλβανία στη μνήμη των θυμάτων του σιδηροδρομικού δυστυχήματος στα Τέμπη. Ο πρωθυπουργός της χώρας Έντι Ράμα έγραψε στον προσωπικό του λογαριασμό στο Facebook, ότι η «τραγωδία στην Ελλάδα είναι και δική μας τραγωδία και ο πόνος για τις ζωές που χάθηκαν είναι και δικός μας πόνος…». Σε πολλές πόλεις της χώρας οι πολίτες άναψαν κεριά  στη μνήμη των θυμάτων στα Τέμπη. Στην Κορυτσά οι κάτοικοι της πόλης άναψαν κεριά έξω από τον Μητροπολιτικό Ναό και το ίδιο επαναλήφθηκε και στην πόλη των Αγίων Σαράντα. Εκατοντάδες Έλληνες και Αλβανοί, μαθητές, δάσκαλοι και απλοί πολίτες μετέβησαν στο προαύλιο του σχολείου της κοινότητας Δερβιτσάνης  για να ανάψουν ένα κερί και να προσευχηθούν για τα θύματα στα Τέμπη. Σε μήνυμά του, το υπουργείο Εξωτερικών ανέφερε: «Ένα θερμό ευχαριστώ στην κυβέρνηση της Αλβανίας, τα κρατικά και δημόσια ιδρύματα και τις διπλωματικές της αποστολές που τίμησαν τα θύματα της τραγικής σύγκρουσης του τρένου στα Τέμπη κατεβάζοντας τις σημαίες τους μεσίστιες, αυτή την ημέρα πένθους». A warm thank you to #Albania’s Government, State & Public Ιnstitutions& its Diplomatic Missions which honoured the victims of the tragic train collision in #Tempi by lowering their flags at half-mast on this day of mourning.Sincere condolences to the🇦🇱victims’ families&loved ones pic.twitter.com/40VZZroBCn — Υπουργείο Εξωτερικών (@GreeceMFA) March 5, 2023  «Ειλικρινή συλλυπητήρια στις οικογένειες και τους αγαπημένους των θυμάτων από την Αλβανία», πρόσθεσε το ΥΠΕΞ. Με πληροφορίες από ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr              "
kathimerini.gr,https://www.kathimerini.gr/society/562307977/tragodia-sta-tempi-nea-24ori-apergia-se-trena-kai-proastiako-sidirodromo-ayrio/,Κοινωνία,Τραγωδία στα Τέμπη: Νέα 24ωρη απεργία σε τρένα και προαστιακό σιδηρόδρομο τη Δευτέρα,2023-03-05T21:40:45+02:00,"
Newsroom","Ακινητοποιημένα θα μείνουν και τη Δευτέρα 6 Μαρτίου τα τρένα και ο Προαστιακός λόγω της νέας 24ωρης απεργίας που προκήρυξαν τα σωματεία εργαζόμενων της Hellenic Train. Σύμφωνα με ενημέρωση της Hellenic Train αναστέλλονται όλα τα δρομολόγιά της. Υπενθυμίζεται ότι τα τρένα έμειναν ακινητοποιημένα όλο το Σαββατοκύριακο, καθώς οι εργαζόμενοι πραγματοποιούν απεργιακές κινητοποιήσεις από τη μέρα της τραγωδίας στα Τέμπη. Με πληροφορίες από ΑΠΕ-ΜΠΕ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562307971/tragodia-sta-tempi-profylakisteos-o-stathmarchis/,Κοινωνία,Τραγωδία στα Τέμπη: Προφυλακιστέος ο σταθμάρχης,2023-03-05T21:30:00+02:00,"
Newsroom","Προφυλακιστέος κρίθηκε με σύμφωνη γνώμη ανακρίτριας και εισαγγελέα ο σταθμάρχης Λάρισας, μετά τη μαραθώνια απολογία του για την τραγωδία στα Τέμπη. Ο σταθμάρχης προσήλθε στα δικαστήρια το πρωί -αρκετά νωρίτερα από τις 11 που είχε αρχικά ανακοινωθεί- υπό δρακόντεια μέτρα ασφαλείας. Η απολογία του διεκόπη προσωρινά λόγω τεχνικού θέματος και συνεχίστηκε από τις 2 μ.μ. έως περίπου τις 9.30 μ.μ. Μετά την ανακοίνωση της απόφασης, σύμφωνα με την ΕΡΤ, ο δικηγόρος του σταθμάρχη δήλωσε πως ήταν κάτι αναμενόμενο και πρόσθεσε πως «δυστυχώς τώρα αρχίζουν όλα». «Ο σταθμάρχης είπε τα πάντα μετά λόγου αληθείας, συγκλονισμένος, χωρίς να φοβηθεί εάν προκύπτουν ευθύνες για τον εαυτό του» ανέφερε. Είπε επίσης ότι θα φανεί από την έρευνα και από την ανάκριση εάν θα έπρεπε να βρίσκεται και δεύτερος σταθμάρχης στη βάρδια. Ο σταθμάρχης βρίσκεται αντιμέτωπος με τη βαριά κατηγορία της διατάραξης της ασφάλειας των συγκοινωνιών, αδίκημα που διώκεται, με βάση πρόσφατη τροποποίηση του Ποινικού Κώδικα, ως κακούργημα και επισύρει ποινές από δέκα χρόνια κάθειρξη έως ισόβια. Επίσης, αντιμετωπίζει και κατηγορίες για ανθρωποκτονίες από αμέλεια κατά συρροή, τόσες, όσοι οι άνθρωποι που χάθηκαν, αλλά και κατηγορίες για σωματικές βλάβες με τον ίδιο ποινικό χαρακτηρισμό, τόσες, όσοι θα είναι τελικά οι τραυματίες που βγήκαν ζωντανοί. Πάντως, σύμφωνα με το κατηγορητήριο που έχει συνταχθεί εις βάρος του, οι παραλείψεις είναι βαρύτατες, δεν περιορίζονται μόνον στο σφάλμα του να βάλει το τρένο σε λάθος κατεύθυνση, αλλά συνεχίζονται, καθώς από το ηλεκτρονικό σύστημα που ισχύει έως ένα σημείο στη Λάρισα, μπορούσε να δει το τρένο που εκινείτο λάθος και να διορθώσει τη μοιραία απόφασή του. Η αποτύπωση του κινούμενου τρένου είναι σε απόσταση 5,5 χιλιόμετρα από την ώρα που ξεκίνησαν οι συρμοί της αμαξοστοιχίας από τον σταθμό της Λάρισας και έως εκεί που υπάρχει η δυνατότητα ηλεκτρονικής παρακολούθησης της κίνησης. Μετά, τέτοιο σύστημα δεν υπήρχε. Επίσης κατά το κατηγορητήριο, δεν έλαβε υπόψη του –τρίτο λάθος– το ότι από τον σταθμάρχη των Νέων Πόρων ειδοποιήθηκε 17 λεπτά πριν από τη σύγκρουση ότι η εμπορευματική αμαξοστοιχία ήταν στην ίδια κατεύθυνση. Αλλωστε, όπως προκύπτει από την προανακριτική του απολογία, όπου ομολόγησε τα λάθη του, κατάλαβε τι είχε συμβεί όταν έμαθε για την τραγωδία. Παράλληλα, όπως έγραφε το Σάββατο η «Κ», στην αναζήτηση ποινικών ευθυνών για την τραγωδία σε υπηρεσιακούς παράγοντες που είχαν την ευθύνη τοποθέτησης του σταθμάρχη ως υπεύθυνου βάρδιας στο κρίσιμο πόστο της Λάρισας, προχωρούν άμεσα οι εισαγγελικές αρχές. Σύμφωνα με πληροφορίες, ο εποπτεύων το σύνολο των ανακρίσεων, προϊστάμενος της Εισαγγελίας Εφετών Λάρισας, Σταμάτης Δασκαλόπουλος, ζήτησε να στραφούν οι έρευνες στην αναζήτηση όλων των δεδομένων για το πώς ο άπειρος σταθμάρχης ήταν μόνος του επί 4 ημέρες στο πόστο της Λάρισας και μάλιστα, όταν κατά τη διάρκεια του τριημέρου της Καθαράς Δευτέρας, η κίνηση των τρένων ήταν μεγάλη. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562307965/elpidoforos-i-tragodia-sta-tempi-thetei-se-dokimasia-tin-pisti-kai-tin-elpida-mas/,Κοινωνία,Ελπιδοφόρος: Η τραγωδία στα Τέμπη θέτει σε δοκιμασία την πίστη και την ελπίδα μας,2023-03-05T21:29:42+02:00,"
Newsroom","Στην Κωνσταντινούπολη βρίσκεται από χθες ο Αρχιεπίσκοπος Αμερικής Ελπιδοφόρος, προκειμένου να συμμετάσχει στις συνεδριάσεις της Αγίας και Ιεράς Συνόδου του Οικουμενικού Πατριαρχείου, της οποίας είναι μέλος. Σήμερα, ο Αρχιεπίσκοπος Αμερικής έλαβε μέρος στο λαμπρό Πατριαρχικό και Συνοδικό Συλλείτουργο, στο οποίο συμμετείχε και ο νέος Αρχιεπίσκοπος Κύπρου Γεώργιος, ο οποίος από την Παρασκευή πραγματοποιεί ειρηνική επίσκεψη στο Οικουμενικό Πατριαρχείο. Το παρών στο Συλλείτουργο έδωσε και ο υπουργός Εξωτερικών, Νίκος Δένδιας, ο οποίος εκπροσώπησε την ελληνική κυβέρνηση. Όπως σημείωσε σε ανάρτησή του στα μέσα κοινωνικής δικτύωσης ο Αρχιεπίσκοπος Ελπιδοφόρος, «αποτελεί ιδιαίτερο προνόμιο και τιμή ο εορτασμός της Κυριακής της Ορθοδοξίας στο ιερό κέντρο της πίστης μας». «Οφείλουμε όλοι», σημείωσε, «να διατηρούμε πάντα αναλλοίωτη την πίστη που παραδόθηκε στους αγίους μας, την πίστη που δημιούργησε την οικουμένη». Εν τω μεταξύ, χθες, τελέσθηκε στον Καθεδρικό Ιερό Ναό της Αγίας Τριάδος, στη Νέα Υόρκη, επιμνημόσυνη δέηση για τα αδικοχαμένα θύματα της σιδηροδρομικής τραγωδίας στα Τέμπη. Σε μήνυμά του, ο Αρχιεπίσκοπος Αμερικής, αφού αναφέρει ότι «τα πολλά λόγια περιττεύουν σε μια τέτοια ιερή και θλιβερή στιγμή», επισημαίνει ότι «προσεύχεται για την ανάπαυση των ψυχών των συνανθρώπων μας που χάθηκαν τόσο άδικα και για την εξ ύψους παρηγορία των οικείων τους, των φίλων τους και των αγαπημένων τους προσώπων. Πρόκειται για μια ανείπωτη τραγωδία που φέρνει στη σκέψη μας το αυθόρμητο και αναπάντητο ερώτημα ”γιατί”, μια τραγωδία που θέτει σε δοκιμασία την πίστη μας και την ελπίδα μας. Πώς, άλλωστε, μπορεί κάποιος να μη λυπηθεί βαθύτατα και να θρηνήσει τον αδόκητο χαμό όλων αυτών των ανθρώπων, ιδιαίτερα των νέων παιδιών, των φοιτητών και των φοιτητριών που ξεκίνησαν για το ταξίδι της επιστροφής στα σπίτια τους και αντ’ αυτού βρέθηκαν απρόσμενα στην τελευταία τους κατοικία; Πώς μπορεί κάποιος να παρηγορήσει τους συγγενείς των αδικοχαμένων θυμάτων που ξαφνικά έχασαν για πάντα τα αγαπημένα τους παιδιά, γονείς, φίλους, αδερφούς, συζύγους και ολόκληρες οικογένειες; Το ανθρώπινο μυαλό σταματά, καθώς έρχεται αντιμέτωπο με την ερημιά του θανάτου και της σιωπής, αναμένοντας απάντηση σε αυτό το επίμονο ‘’γιατί”. Σήμερα είναι μια μέρα αμέτρητου πένθους και ειλικρινούς περισυλλογής μπροστά σε ένα τραγικό δυστύχημα που, από τη μια πλευρά, οφείλεται στο ανθρώπινο λάθος και, από την άλλη, στην αμέλεια και στην ολιγωρία που επιδείχθηκε στο ζήτημα της αναγκαίας αναβάθμισης των υποδομών και των συστημάτων του σιδηροδρομικού δικτύου», πρόσθεσε. Πηγή: ΑΠΕ-ΜΠΕ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562307959/tempi-enos-leptoy-sigi-apo-pyrosvestes-diasostes-kai-ergazomenoys-sto-simeio-tis-tragodias/,Κοινωνία,"Τέμπη: Ενός λεπτού σιγή από πυροσβέστες, διασώστες και εργαζόμενους στο σημείο της τραγωδίας",2023-03-05T21:07:59+02:00,"
Newsroom","Φόρο τιμής στους νεκρούς του τραγικού σιδηροδρομικού δυστυχήματος στα Τέμπη απέτισαν πυροσβέστες, εθελοντές διασώστες, διασώστες του ΕΚΑΒ, εργαζόμενοι στα σώματα ασφαλείας και όλοι όσοι επιχειρούν αδιάλειπτα στο σημείο όλες αυτές τις ημέρες. Επί τόπου βρέθηκαν και ο υφυπουργός παρά τω πρωθυπουργώ, Χρήστος Τριαντόπουλος, ο γενικός γραμματέας Πολιτικής Προστασίας, Βασίλης Παπαγεωργίου και ο περιφερειάρχης Θεσσαλίας, Κώστας Αγοραστός, εκφράζοντας τις ευχαριστίες τους προς όλους όσους εργάζονται όλες αυτές τις ημέρες στην επιχείρηση έρευνας και απεγκλωβισμού. Στη συνέχεια τηρήθηκε ενός λεπτού σιγή στον τόπο του δυστυχήματος, φόρος τιμής προς τους νεκρούς. Ενός λεπτού σιγή…#Τέμπη pic.twitter.com/cBrQhK2QKR — Πυροσβεστικό Σώμα (@pyrosvestiki) March 5, 2023  Νωρίτερα, ολοκληρώθηκαν στα εργαστήρια της διεύθυνσης Εγκληματολογικών Ερευνών οι έλεγχοι όλων των δειγμάτων βιολογικού υλικού που είχαν συγκεντρωθεί από τα ειδικά κλιμάκια της Πυροσβεστικής, από τον τόπο του πολύνεκρου σιδηροδρομικού δυστυχήματος έξω από τα Τέμπη, χωρίς να αλλάξει κάτι στον μαύρο απολογισμό των 57 νεκρών. Όπως έγινε γνωστό από την Αστυνομία, στα εγκληματολογικά εργαστήρια έφτασαν συνολικά, από την πρώτη στιγμή μέχρι και χτες, 107 δείγματα από νεκρούς και ανθρώπινα μέλη. Έχει γίνει ταυτοποίηση 55 από τους 57 νεκρούς. Όσον αφορά στους δύο εναπομείναντες νεκρούς: Επτά τραυματίες παραμένουν σε ΜΕΘ: πρόκειται για 4 άτομα που νοσηλεύονται στο Πανεπιστημιακό Νοσοκομείο Λάρισας και έναν 20χρονο, τον μοναδικό επιζώντα από το πρώτο βαγόνι, ο οποίος βρίσκεται στο Γενικό Νοσοκομείο Λάρισας και η κατάστασή του κρίνεται κρίσιμη, αλλά σταθερή. Ένα περιστατικό με βαριά κρανιοεγκεφαλική κάκωση και ένα με εγκαύματα διακομίστηκαν σε νοσοκομεία της Θεσσαλονίκης. Τη θέσπιση υποτροφίας στη μνήμη του 23χρονου φοιτητή της Νομικής Σχολής του ΑΠΘ, Κυπριανού Παπαϊωάννου, που έχασε τη ζωή του στο σιδηροδρομικό δυστύχημα στα Τέμπη, θα προτείνει η Σχολή στο Ίδρυμα Κρατικών Υποτροφιών. Στο ψήφισμά της για την τραγική απώλεια, η Κοσμητεία της Νομικής Σχολής του ΑΠΘ, αναφέρει ότι δικαιούχος της υποτροφίας θα είναι ένας Κύπριος ή μια Κύπρια που θα φοιτήσει το επόμενο ακαδημαϊκό έτος 2023-2024 στη Σχολή. Μεταξύ άλλων, η Κοσμητεία αποφάσισε να συνδράμει την οικογένειά του στη νομική της υποστήριξη ενώπιον των Ελληνικών Δικαστηρίων για τη διεκδίκηση της αποζημίωσης που δικαιούται. Η Κοσμητεία θα συμμετάσχει στην εξόδιο ακολουθία που θα γίνει τη Δευτέρα, στο ναό Αποστόλων Πέτρου και Παύλου του Αυγόρου Κύπρου. Αντί στεφάνου, κατά την επιθυμία της οικογένειάς του, θα καταθέσει 300 ευρώ για την αποπεράτωση των έργων συντήρησης του ναού. Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/politics/562307872/syriza-gia-tempi-omi-paremvasi-sti-dikaiosyni-me-stocho-ti-sygkalypsi/,Πολιτική,ΣΥΡΙΖΑ για Τέμπη: Ωμή παρέμβαση στη Δικαιοσύνη με στόχο τη συγκάλυψη,2023-03-05T17:35:10+02:00,"
Newsroom","«Οι συνεργάτες του κ. Μητσοτάκη επιβεβαιώνουν ο ένας μετά τον άλλο ότι στόχος της τριμελούς Επιτροπής, που όρισε η κυβέρνηση για τη διερεύνηση των ευθυνών, δεν είναι άλλος παρά να προκαταλάβει την έρευνα της Δικαιοσύνης και να επικυρώσει προεκλογικά την ετυμηγορία του κ. Μητσοτάκη, πως για όλα φταίει ‘κυρίως ένα ανθρώπινο λάθος’ και πως υπάρχουν ‘διαχρονικές οι ευθύνες’», αναφέρει σε ανακοίνωσή του ο ΣΥΡΙΖΑ-ΠΣ. Η αξιωματική αντιπολίτευση καλεί τον πρωθυπουργό «να αναιρέσει άμεσα τη μονομερή του απόφαση για συγκρότηση Επιτροπής, που θα προκαταλάβει τις έρευνες της Δικαιοσύνης. Και να αποδοκιμάσει δημόσια τους υπουργούς του». Ειδικότερα, ο ΣΥΡΙΖΑ αναφέρει πως «ο κ. Σκέρτσος, υπουργός Επικρατείας, δήλωσε χθες σε συνέντευξή του το αδιανόητο, ότι ‘η κυβέρνηση θα αποδώσει άμεσα, δίκαια και ονομαστικά τις ευθύνες εκεί που πρέπει’». «Λες και αυτό δεν είναι δουλειά της Δικαιοσύνης, αλλά της κυβέρνησης», σχολιάζει. Επιπλέον, αναφέρει ο ΣΥΡΙΖΑ ότι ο κ. Οικονόμου «δήλωσε σήμερα ότι η Επιτροπή είναι ‘το πρώτο επίπεδο’ και ότι ‘δίπλα σε αυτή την Επιτροπή υπάρχει και η Δικαιοσύνη’» και πως «σήμερα, μάλιστα, ο κ. Μητσοτάκης έγραψε: ‘θα προτείνω σε όλα τα κόμματα στην επόμενη Βουλή να συσταθεί Ειδική Επιτροπή, που θα διερευνήσει την πονεμένη ιστορία των ελληνικών σιδηροδρόμων όλη την τελευταία εικοσαετία’».    «Αλήθεια, αφού θα προτείνει διακομματική Επιτροπή για να ερευνήσει τα αίτια μετά τις εκλογές, τι ακριβώς θα κάνει η τριμελής Επιτροπή;» αναρωτιέται ο ΣΥΡΙΖΑ. Τονίζει κατόπιν των παραπάνω, ότι «όχι μόνο διορίζουν τον ελεγκτή τους, ενώ είναι ελεγχόμενοι, αλλά μαρτυρούν κιόλας, ότι στόχος τους είναι να υποκαταστήσουν τη Δικαιοσύνη και να προκαταλάβουν το έργο της». Υποστηρίζει δε, ότι «οι δηλώσεις Σκέρτσου, Οικονόμου, σε συνδυασμό με όσα έγραψε ο ίδιος ο Πρωθυπουργός, αποτελούν ωμή παρέμβαση στο έργο της Δικαιοσύνης με στόχο τη συγκάλυψη». Ο ΣΥΡΙΖΑ καλεί τον κ. Μητσοτάκη «να αναιρέσει άμεσα τη μονομερή του απόφαση για συγκρότηση Επιτροπής, που θα προκαταλάβει τις έρευνες της Δικαιοσύνης. Και να αποδοκιμάσει δημόσια τους υπουργούς του». Καταληκτικά δε σημειώνει, ότι «σεβασμός στους νεκρούς σημαίνει σεβασμός στην αμεροληψία όσων θα αναζητήσουν την αλήθεια». ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562307866/tragodia-sta-tempi-exetazoyn-paremvasi-oi-dikigorikoi-syllogoi/,Κοινωνία,Τραγωδία στα Τέμπη: Εξετάζουν παρέμβαση οι δικηγορικοί σύλλογοι,2023-03-05T17:27:41+02:00,"
Newsroom","Οι δικηγόροι μελετούν την παρέμβασή τους στην υπόθεση του σιδηροδρομικού δυστυχήματος των Τεμπών, μετά από απόφαση της Ολομέλειας των Προέδρων των Δικηγορικών Συλλόγων Ελλάδος, ενώ παράλληλα επισημαίνουν ότι η διενέργεια της ανάκρισης για την επίμαχη υπόθεση, λόγω της μείζονος σοβαρότητας, θα πρέπει να ανατεθεί σε ειδικό εφέτη ανακριτή.  «Η Ολομέλεια των προέδρων των Δικηγορικών Συλλόγων Ελλάδος, που συνεδρίασε στις 5.3.2023, μέσω τηλεδιάσκεψης, με αφορμή το πρόσφατο πολύνεκρο σιδηροδρομικό δυστύχημα, εξέδωσε την ακόλουθη ανακοίνωση: 1. Η Ολομέλεια εκφράζει τα ειλικρινή της συλλυπητήρια στις οικογένειες των θυμάτων και εύχεται στους τραυματίες ταχεία αποκατάσταση της υγείας τους. Στεκόμαστε συγκλονισμένοι μπροστά σε αυτή την τραγωδία με δεκάδες θύματα νέους ανθρώπους. Δεν μπορεί να το χωρέσει ο νους μας. Η Πολιτεία υποχρεούται άμεσα, χωρίς περιστροφές, να εγγυηθεί και να αναλάβει την ευθύνη για την πλήρη και πολυεπίπεδη στήριξη των οικογενειών των θυμάτων και των τραυματιών. 2. Η ταχεία και πλήρης διερεύνηση των αιτίων δυστυχήματος και η απόδοση των ευθυνών, όπου ανήκουν, είναι απόλυτα επιβεβλημένη. Πρέπει να δοθούν ξεκάθαρες απαντήσεις σε όλα τα ζητήματα, που είδαν το φως της δημοσιότητας, που απασχολούν την ελληνική κοινωνία και σχετίζονται με την ασφάλεια του σιδηροδρομικού δικτύου. Λόγω της μείζονος σοβαρότητας της υπόθεσης, η διενέργεια της ανάκρισης θα πρέπει να ανατεθεί σε ειδικό Εφέτη ανακριτή. 3. Η Ολομέλεια αποφάσισε τη συγκρότηση Επιτροπής από μέλη της, προκειμένου να διερευνήσει από νομική και ουσιαστική σκοπιά την τυχόν παρέμβαση των δικηγορικών συλλόγων της χώρας, ιδίω ονόματι, λόγω του ειδικού εννόμου συμφέροντος που έχουν, κατ’ άρθρο 90 Κώδικα Δικηγόρων, είτε με την κατάθεση μηνύσεως, είτε με παράσταση προς υπoστήριξη της κατηγορίας στην εκκρεμή ποινική διαδικασία και ΚΑΤΑ ΠΑΝΤΟΣ ΥΠΕΥΘΥΝΟΥ ήθελε βρεθεί. 4. Η Ολομέλεια καταδικάζει έντονα και απερίφραστα κάθε συμπεριφορά δικηγόρου, που επιχειρεί, με αφορμή το τραγικό δυστύχημα, να εκμεταλλευτεί τον ανθρώπινο πόνο. Κάθε συμπεριφορά συναδέλφου, που αντίκειται στον Κώδικα Δικηγόρων και τη Δεοντολογία και απάδει του κύρους και της αξιοπρέπειας του δικηγορικού λειτουργήματος, είναι πειθαρχικά ελεγκτέα, και τα αρμόδια πειθαρχικά όργανα κάθε Συλλόγου, υποχρεούνται να επιλαμβάνονται, χωρίς καμία καθυστέρηση».  Με πληροφορίες από ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562307860/tragodia-sta-tempi-synechizetai-i-apologia-toy-stathmarchi/,Κοινωνία,Τραγωδία στα Τέμπη: Συνεχίζεται η απολογία του σταθμάρχη,2023-03-05T17:14:58+02:00,"
Newsroom","Σε εξέλιξη βρίσκεται από τις 2 μ.μ. η απολογία του σταθμάρχη Λάρισας για την τραγωδία στα Τέμπη.  Ο σταθμάρχης προσήλθε στα δικαστήρια νωρίτερα από τις 11 που είχε αρχικά ανακοινωθεί, υπό δρακόντεια μέτρα ασφαλείας. Η απολογία του διεκόπη προσωρινά λόγω τεχνικού θέματος, ωστόσο συνεχίζεται πλέον κανονικά. Ο σταθμάρχης βρίσκεται αντιμέτωπος με τη βαριά κατηγορία της διατάραξης της ασφάλειας των συγκοινωνιών, αδίκημα που διώκεται, με βάση πρόσφατη τροποποίηση του Ποινικού Κώδικα, ως κακούργημα και επισύρει ποινές από δέκα χρόνια κάθειρξη έως ισόβια. Επίσης, αντιμετωπίζει και κατηγορίες για ανθρωποκτονίες από αμέλεια κατά συρροή, τόσες, όσοι οι άνθρωποι που χάθηκαν, αλλά και κατηγορίες για σωματικές βλάβες με τον ίδιο ποινικό χαρακτηρισμό, τόσες, όσοι θα είναι τελικά οι τραυματίες που βγήκαν ζωντανοί. Πάντως, σύμφωνα με το κατηγορητήριο που έχει συνταχθεί εις βάρος του, οι παραλείψεις είναι βαρύτατες, δεν περιορίζονται μόνον στο σφάλμα του να βάλει το τρένο σε λάθος κατεύθυνση, αλλά συνεχίζονται, καθώς από το ηλεκτρονικό σύστημα που ισχύει έως ένα σημείο στη Λάρισα, μπορούσε να δει το τρένο που εκινείτο λάθος και να διορθώσει τη μοιραία απόφασή του. Η αποτύπωση του κινούμενου τρένου είναι σε απόσταση 5,5 χιλιόμετρα από την ώρα που ξεκίνησαν οι συρμοί της αμαξοστοιχίας από τον σταθμό της Λάρισας και έως εκεί που υπάρχει η δυνατότητα ηλεκτρονικής παρακολούθησης της κίνησης. Μετά, τέτοιο σύστημα δεν υπήρχε. Επίσης κατά το κατηγορητήριο, δεν έλαβε υπόψη του –τρίτο λάθος– το ότι από τον σταθμάρχη των Νέων Πόρων ειδοποιήθηκε 17 λεπτά πριν από τη σύγκρουση ότι η εμπορευματική αμαξοστοιχία ήταν στην ίδια κατεύθυνση. Αλλωστε, όπως προκύπτει από την προανακριτική του απολογία, όπου ομολόγησε τα λάθη του, κατάλαβε τι είχε συμβεί όταν έμαθε για την τραγωδία. Παράλληλα, όπως έγραφε χθες η «Κ», στην αναζήτηση ποινικών ευθυνών για την τραγωδία σε υπηρεσιακούς παράγοντες που είχαν την ευθύνη τοποθέτησης του σταθμάρχη ως υπεύθυνου βάρδιας στο κρίσιμο πόστο της Λάρισας, προχωρούν άμεσα οι εισαγγελικές αρχές. Σύμφωνα με πληροφορίες, ο εποπτεύων το σύνολο των ανακρίσεων, προϊστάμενος της Εισαγγελίας Εφετών Λάρισας, Σταμάτης Δασκαλόπουλος, ζήτησε να στραφούν οι έρευνες στην αναζήτηση όλων των δεδομένων για το πώς ο άπειρος σταθμάρχης ήταν μόνος του επί 4 ημέρες στο πόστο της Λάρισας και μάλιστα, όταν κατά τη διάρκεια του τριημέρου της Καθαράς Δευτέρας, η κίνηση των τρένων ήταν μεγάλη. Με φόντο την απολογία του σταθμάρχη, επικράτησε ένταση έξω από το δικαστικό μέγαρο Λάρισας. Σύμφωνα με το ΑΠΕ-ΜΠΕ, τρεις δημοσιογράφοι και ένας οπερατέρ που κάλυπταν την απολογία του σταθμάρχη προσήχθησαν στο Αστυνομικό Τμήμα έπειτα από προφορικό αίτημα δικηγόρου, συνηγόρου οικογενειών θυμάτων της τραγωδίας, προς τις αστυνομικές αρχές, ότι θα καταθέσει μήνυση σε βάρος τους για προσβολή της μνήμης των θυμάτων. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562307803/tragodia-sta-tempi-nea-anakoinosi-apo-hellenic-train-den-tha-epidioxei-exairesi-apo-apozimioseis/,Κοινωνία,Τραγωδία στα Τέμπη: Νέα ανακοίνωση από Hellenic Train – Δεν ενεργοποιεί εξαίρεση από αποζημιώσεις,2023-03-05T15:03:21+02:00,"
Newsroom","Νέα ανακοίνωση για το τραγικό δυστύχημα στα Τέμπη εξέδωσε η Hellenic Train, αναφέροντας ότι δεν θα ενεργοποιήσει την εξαίρεση για καταβολή αποζημιώσεων στους συγγενείς των νεκρών, των τραυματιών και των λοιπών επιβατών της μοιραίας αμαξοστοιχίας IC62. Συγκεκριμένα, η εταιρεία κάνει λόγο για «πλήρη συμμόρφωση με την κείμενη ευρωπαϊκή νομοθεσία σε όλες τις απαραίτητες ενέργειες, ώστε οι συγγενείς των θανόντων, οι τραυματίες και οι επιβάτες της αμαξοστοιχίας IC 62 της 28.02.2023 να ικανοποιηθούν πλήρως ως προς τα σχετικά τους δικαιώματα με βάση τα άρθρα 11 και 13 του ΕΚ 1371/2007». «Συμμεριζόμενη το εθνικό πένθος στο οποίο έχει βυθιστεί όλη η χώρα και με απόλυτο σεβασμό στους επιβάτες της αμαξοστοιχίας 62, τους τραυματίες και τους συγγενείς των θανόντων του τραγικού δυστυχήματος της 28.2.2023 η Hellenic Train Α.Ε.: • Μεριμνά σε πλήρη συμμόρφωση με την κείμενη ευρωπαϊκή νομοθεσία σε όλες τις απαραίτητες ενέργειες, ώστε οι συγγενείς των θανόντων, οι τραυματίες και οι επιβάτες της αμαξοστοιχίας IC 62 της 28.02.2023 να ικανοποιηθούν πλήρως ως προς τα σχετικά τους δικαιώματα με βάση τα άρθρα 11 και 13 του ΕΚ 1371/2007  • Δηλώνει ότι είναι και θα παραμείνει στη διάθεση συγγενών των θυμάτων για κάθε υποστήριξη μπορεί να παράσχει. Όπως είναι αυτονόητο θα συνεχίσουμε να παρέχουμε κάθε συνδρομή με όλες μας τις δυνάμεις σε όλες τις αρμόδιες αρχές για τη διαλεύκανση των αιτίων αυτού του τραγικού δυστυχήματος. Για την τηλεφωνική επικοινωνία μαζί μας, παρακαλούμε καλέσατε στην τηλεφωνική γραμμή 212 000 2548 Για πληροφορίες σχετικά με τη διαδικασία και την υποβολή απαραίτητων εγγράφων, παρακαλούμε, όπως επικοινωνήσετε στην ηλεκτρονική διεύθυνση [email protected]. Για περισσότερες πληροφορίες αναφορικά με τη συλλογή και επεξεργασία των προσωπικών σας δεδομένων, παρακαλούμε πατήστε εδώ – https://www.hellenictrain.gr/politiki-aporritoy.» Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/world/562307791/to-minyma-toy-papa-fragkiskoy-gia-tin-tragodia-sta-tempi-i-panagia-as-toys-prosferei-parigoria/,Κόσμος,To μήνυμα του πάπα Φραγκίσκου για την τραγωδία στα Τέμπη: «Η Παναγία ας τους προσφέρει παρηγοριά»,2023-03-05T14:11:00+02:00,"
Newsroom","Μετά την σημερινή λειτουργία στο Βατικανό, ο πάπας Φραγκίσκος, απευθυνόμενος στους συγκεντρωμένους πιστούς, αναφέρθηκε στο τραγικό σιδηροδρομικό δυστύχημα που σημειώθηκε στα Τέμπη. «Τις ημέρες αυτές, σκεφτόμουν πολύ συχνά τα θύματα της σιδηροδρομικής τραγωδίας που έλαβε χώρα στην Ελλάδα. Πολλοί ήταν νεαροί φοιτητές. Προσεύχομαι για τους νεκρούς, είμαι στο πλευρό των τραυματιών και των συγγενών τους, η Παναγία ας τους προσφέρει παρηγοριά», τόνισε ο πάπας Φραγκίσκος. Πηγή: ΑΠΕ-ΜΠΕ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562307725/epeisodia-sto-syntagma-kata-to-syllalitirio-gia-ta-tempi/,Κοινωνία,Επεισόδια στο Σύνταγμα κατά το συλλαλητήριο για τα Τέμπη,2023-03-05T12:54:32+02:00,"
Newsroom","Επεισόδια ξέσπασαν λίγο μετά τις 12:30 στο Σύνταγμα, ενώ βρισκόταν σε εξέλιξη μαζικό συλλαλητήριο διαμαρτυρίας για το σιδηροδρομικό δυστύχημα στα Τέμπη. Η ένταση ξεκίνησε από την κάτω μεριά της πλατείας Συντάγματος και επεκτάθηκε σε όλη την περιοχή. Άτομα με καλυμμένα τα χαρακτηριστικά τους έριξαν μολότοφ, με την Αστυνομία να απαντά με χειροβομβίδες κρότου λάμψης, ενώ αντίστοιχα άγνωστοι με καδρόνια κινήθηκαν μπροστά από το ξενοδοχείο «Μεγάλη Βρεταννία» και προς το Μνημείο του Αγνώστου Στρατιώτη. Οι διαδηλωτές διασπάστηκαν: κάποιοι παρέμειναν στο Σύνταγμα, ενώ άλλοι κινήθηκαν προς την Πανεπιστημίου και τα Προπύλαια, όπου μεταφέρθηκε και η ένταση γύρω στις 12:45. Μάλιστα, πήρε φωτιά μικρή μπουλντόζα του Δήμου Αθηναίων που εκτελεί έργα. Στην συνέχεια η ένταση μεταφέρθηκε στη πλατεία Ομονοίας, όπου οι αστυνομικοί προχώρησαν πάλι σε χρήση χημικών καθώς δέχθηκαν επιθέσεις από ομάδες ατόμων. Τέλος, οι άγνωστοι υποχώρησαν προς την οδό Πειραιώς, όπου σημειώθηκαν μικροεπεισόδια στην συμβολή της με την οδό Σωκράτους. Σύμφωνα με την ΕΛΑΣ η κατάσταση έχει αποκλιμακωθεί. Το συλλαλητήριο είχε ξεκινήσει ειρηνικά και με μεγάλη προσέλευση, καθώς σύμφωνα με στοιχεία της ΕΛ.ΑΣ. ο αριθμό των συγκεντρωμένων έφτασε τις 12.000. Κρατώντας μαύρα μπαλόνια και πανό με συνθήματα, πλήθος κόσμου ανταποκρίθηκε στο κάλεσμα του Σωματείου Εργαζομένων στο Σιδηρόδρομο, με τη συμμετοχή της ΑΔΕΔΥ, εργατικών συνδικάτων, φοιτητικών, μαθητικών και εκπαιδευτικών συλλόγων και άλλων φορέων. Στο συλλαλητήριο στο Σύνταγμα, έδωσε το παρών και ο γγ του ΚΚΕ Δημήτρης Κουτσούμπας, ο οποίος σε δηλώσεις του τόνισε: «Τα κροκοδείλια δάκρυα και οι εκ των υστέρων συγγνώμες δεν συγκινούν πλέον κανέναν. Σήμερα, μετά από αυτήν την τραγική, την ανείπωτη τραγωδία στα Τέμπη, ένα προδιαγεγραμμένο έγκλημα, η μοναδική ίσως ελπίδα, ένας τόνος αισιοδοξίας είναι οι μεγάλες κινητοποιήσεις του εργαζόμενου ελληνικού λαού, είναι οι κινητοποιήσεις κυρίως της νεολαίας, των μαθητών, των φοιτητών, οι μεγάλες και συγκινητικές εκδηλώσεις σε όλη τη χώρα. Έτσι μόνο δεν θα παραγραφούν οι ευθύνες, έτσι μόνο δεν θα ξεχαστεί αυτό το έγκλημα, έτσι μόνο “θα φτάσει το μαχαίρι ως το κόκκαλο”, για να αποδοθούν οι τεράστιες ευθύνες που υπάρχουν και στο κράτος, στον κρατικό μηχανισμό, στις κυβερνήσεις μέχρι σήμερα όλες – της ΝΔ, του ΠΑΣΟΚ, του ΣΥΡΙΖΑ- στην ιδιωτική εταιρεία, στη μεγάλη αυτή μονοπωλιακή, ιταλική εταιρεία και βεβαίως στους άλλους, τους υπόλοιπους, όσους εμπλέκονται ατομικά σε αυτό το έγκλημα». Σημειώνεται ότι Μετρό και ΗΣΑΠ πραγματοποιούν απεργία σήμερα, ωστόσο θα λειτουργούν μέχρι τις 4 το μεσημέρι για να διευκολύνουν όσους θέλουν να πάνε και να αποχωρήσουν από τη συγκέντρωση. Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/politics/562307716/tempi-syriza-gia-dilosi-mitsotaki-i-syggnomi-argise-pente-meres/,Πολιτική,Τέμπη – ΣΥΡΙΖΑ για δήλωση Μητσοτάκη: «Η συγγνώμη άργησε πέντε μέρες»,2023-03-05T12:44:15+02:00,"
Newsroom","Αιχμηρή ήταν η απάντηση της εκπροσώπου Τύπου του ΣΥΡΙΖΑ, Πόπης Τσαπανίδου, στα όσα είπε ο πρωθυπουργός, Κυριάκος Μητσοτάκης για την τραγωδία των Τεμπών, μέσω ανάρτησής του στο Facebook το πρωί της Κυριακής.  Η εκπρόσωπος της αξιωματικής αντιπολίτευσης, μεταξύ άλλων, αναφέρει ότι «η συγγνώμη που τον ανάγκασαν να γράψει» άργησε πέντε ημέρες, ενώ κατηγορεί τον πρωθυπουργό ότι «ακόμη και αυτή τη συγνώμη, όμως, δεν έχει το σθένος να την αναλάβει ο ίδιος», καθώς, όπως λέει «σπεύδει να τη μοιραστεί με όσους κυβέρνησαν πριν από αυτόν για να μην αναμετρηθεί ποτέ με τις δικές του ευθύνες». «Ωραίο το κείμενο που έγραψαν οι επικοινωνιολόγοι στον κ. Μητσοτάκη για να το αναρτήσει στο fb. Γεμάτο ενσυναίσθηση. Όπως λέει και στην αρχή, αυτή τη φορά χωρίς ξύλινα λόγια. Όπως δηλαδή κάθε άλλη φορά. Ωραία και η συγνώμη που τον ανάγκασαν να γράψει. Μόνο που άργησαν πέντε ημέρες. Και τίποτα από αυτά δεν είναι δικό του. Τίποτα δεν είναι αληθινό. Ακόμη και αυτή τη συγνώμη, όμως, δεν έχει το σθένος να την αναλάβει ο ίδιος. Σπεύδει να τη μοιραστεί με όσους κυβέρνησαν πριν από αυτόν για να μην αναμετρηθεί ποτέ με τις δικές του ευθύνες.  Και για να μην δώσει ούτε μισή απάντηση στα γιατί που μας πληγώνουν. Μόνο λόγια και υποσχέσεις ότι θα κάνει τώρα, τις λίγες ημέρες μέχρι τις εκλογές, όσα δεν έκανε τέσσερα χρόνια». "
kathimerini.gr,https://www.kathimerini.gr/society/562307713/tragodia-sta-tempi-oloklirothikan-oi-taytopoiiseis-ton-thymaton/,Κοινωνία,Τραγωδία στα Τέμπη: Ολοκληρώθηκαν οι ταυτοποιήσεις των θυμάτων,2023-03-05T12:44:05+02:00,"
Newsroom","Ολοκληρώθηκαν στα εργαστήρια της διεύθυνσης Εγκληματολογικών Ερευνών οι έλεγχοι όλων των δειγμάτων βιολογικού υλικού που είχαν συγκεντρωθεί από τα ειδικά κλιμάκια της Πυροσβεστικής, από τον τόπο του πολύνεκρου σιδηροδρομικού δυστυχήματος έξω από τα Τέμπη, χωρίς να αλλάξει κάτι στον μαύρο απολογισμό των 57 νεκρών. Όπως έγινε γνωστό από την Αστυνομία, στα εγκληματολογικά εργαστήρια έφτασαν συνολικά, από την πρώτη στιγμή μέχρι και χτες, 107 δείγματα από νεκρούς και ανθρώπινα μέλη. Έχει γίνει ταυτοποίηση 55 από τους 57 νεκρούς. Όσον αφορά στους δύο εναπομείναντες νεκρούς: Επτά τραυματίες παραμένουν σε ΜΕΘ: πρόκειται για 4 άτομα που νοσηλεύονται στο Πανεπιστημιακό Νοσοκομείο Λάρισας και έναν 20χρονο, τον μοναδικό επιζώντα από το πρώτο βαγόνι, ο οποίος βρίσκεται στο Γενικό Νοσοκομείο Λάρισας και η κατάστασή του κρίνεται κρίσιμη, αλλά σταθερή. Ένα περιστατικό με βαριά κρανιοεγκεφαλική κάκωση και ένα με εγκαύματα διακομίστηκαν σε νοσοκομεία της Θεσσαλονίκης. Εν τω μεταξύ, σύμφωνα με την ΕΡΤ, η ιατροδικαστής Λάρισας, Ρουμπίνη Λεονταρή, διαψεύδει τα όσα δημοσιεύτηκαν για κοινό πόρισμα για τα 57 θύματα, λέγοντας πως δεν μπορεί να βγει κοινό πόρισμα, καθώς είναι μια διαδικασία που απαιτεί χαρτιά από διάφορες υπηρεσίες για να βγει το πιστοποιητικό θανάτου και η κάθε περίπτωση είναι ξεχωριστή, καθώς κάποιοι πέθαναν από ασφυξία, άλλοι από βαριές κρανιοεγκεφαλικές κακώσεις κι άλλοι ήταν μέσα στο φλεγόμενο βαγόνι. Ωστόσο, όπως είπε η κα Λεονταρή, σε αυτά τα πορίσματα υπάρχει ένα κοινό, το οποίο είναι πως πρόκειται για ένα ομαδικό σιδηροδρομικό ατύχημα. Ο θάνατός τους δηλαδή οφείλεται σε ένα κοινό ομαδικό σιδηροδρομικό ατύχημα. Είναι ο όρος που θα βοηθήσει στη συνέχεια στις νομικές διαδικασίες που θα ακολουθήσουν οι οικογένειες των θυμάτων. Στον τόπο του δυστυχήματος, το δυσάρεστο έργο της Πυροσβεστικής σχεδόν τέλειωσε, καθώς απομακρύνονται όλα τα βαγόνια και συντρίμμια από τη φοβερή σύγκρουση των δύο τρένων. To τέταρτο βαγόνι του μοιραίου IC62 φορτώθηκε σε φορτηγό νταλίκα και μεταφέρθηκε στον ειδικό χώρο του ΟΣΕ, όπου όλα τα συντρίμμια θα εξεταστούν από ειδικούς. Το πέμπτο και το έκτο βαγόνι ενδεχομένως θα μετακινηθούν πάνω στις ράγες της γραμμής, καθώς δεν παρουσιάζουν κάποιο ιδιαίτερο πρόβλημα. Παράλληλα, ξεκίνησαν οι εργασίες αποκατάστασης της σιδηροδρομικής γραμμής από υπαλλήλους και μηχανικούς που εργάζονται πυρετωδώς από τις πρώτες πρωινές ώρες. Απομένει ένας τελευταίος έλεγχος για τυχόν βιολογικό υλικό στο έδαφος, κάτι που αναμένεται να ολοκληρωθεί τις επόμενες ώρες και αναμένεται να ανακοινωθεί η λήξη των ερευνών. Από πλευράς της αστυνομικής και δικαστικής έρευνας, στο επίκεντρο έχουν μπει τα «μαύρα» κουτιά, τα καταγραφικά και όλα εκείνα τα αρχεία τα οποία κρατούν οι σταθμάρχες φαίνεται πως θα μπουν στο μικροσκόπιο. Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/athletics/562307701/miltos-tentogloy-ntrepomai-na-miliso-gia-ta-tempi-tipota-den-apalynei-ton-pono/,Αθλητισμός,"Μίλτος Τεντόγλου: Είναι τραγικό αυτό που έγινε στα Τέμπη, ντρέπομαι",2023-03-05T12:20:15+02:00,"
Newsroom","Μετρημένος εμφανίστηκε στις δηλώσεις του ο Μίλτος Τεντόγλου μετά την κατάκτηση και την απονομή του χρυσού μεταλλίου στο ευρωπαϊκό πρωτάθλημα κλειστού στίβου της Κωνσταντινούπολης. Καταρχάς, ευχαρίστησε τους Έλληνες που βρέθηκαν στην Τουρκία και «έκαναν φανταστική κερκίδα» και «πολλή ωραία ατμόσφαιρα». Για το άλμα του στα 8,30 μέτρα, ο αθλητής του Γιώργου Πομάσκι δεν εμφανίστηκε απόλυτα ικανοποιημένος: «Είναι πολύ σημαντικό για μένα και χαίρομαι που το πέτυχα. Δεν ήμουν τόσο καλός όσο ήθελα, αλλά προσπάθησα για το καλύτερο. Είχα ένα μεγάλο άλμα άκυρο. Καλά εντάξει, είμαι ευχαριστημένος». Ως γνωστόν, ο Έλληνας Ολυμπιονίκης δεν είναι… πρωινός τύπος, κάτι που παραδέχτηκε και στις δηλώσεις του: «Συνήθως πηδάω περισσότερο μετά το πρώτο άλμα, αλλά δεν μου βγήκε σήμερα. Το πρωινό ξύπνημα είναι δύσκολο για μένα. Αν γινόταν απόγευμα το αγώνισμα, υπόσχομαι πως θα έκανα 8,50μ. Κοιμόμουν και κάτι περίεργες ώρες για να φτιάξω όσο μπορώ το πρωινό ξύπνημα». Και πρόσθεσε: «Δεν είμαι ανίκητος, χάνω κι εγώ κάποιες φορές. Σήμερα θα μπορούσα να χάσω, γιατί δεν ήμουν ο καλύτερος εαυτός μου. Μπορεί κάποιο αουτσάιντερ κάποια φορά να κάνει κάτι τρελό». Ερωτηθείς για την τραγωδία στα Τέμπη, ο Μίλτος Τεντόγλου έδειξε τον σεβασμό του και προτίμησε να μην πει πολλά πράγματα: «Είναι τραγικό αυτό που έγινε. Ντρέπομαι και να μιλήσω. Το καλύτερο είναι αυτό που είπε ο Νυφαντόπουλος, ότι εμείς εδώ μπορεί ν’ αγωνιζόμαστε, αλλά δεν υπάρχει κάτι που μπορούμε να κάνουμε εμείς για να απαλύνει τη λύπη αυτών των ανθρώπων. Καλύτερα να μην πεις τίποτα». Τέλος, για τους στόχους του στο μέλλον είπε ότι θα προσπαθήσει για το καλύτερο, δηλαδή για ένα πανελλήνιο ρεκόρ και το χρυσό στη Βουδαπέστη στο Παγκόσμιο. Προηγήθηκε η απονομή του μεταλλίου στον 24χρονο πρωταθλητή από τα Γρεβενά και η ανάκρουση του εθνικού ύμνου. Σημειώνεται ότι ο Τεντόγλου «έγραψε ιστορία» για άλλη μια φορά σήμερα, καθώς έγινε ο πρώτος άλτης του μήκους ο οποίος κατέκτησε το χρυσό μετάλλιο στο ευρωπαϊκό πρωτάθλημα κλειστού στίβου τρεις διαδοχικές φορές. Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562307686/syllalitirio-sto-kentro-tis-athinas-gia-tin-tragodia-sta-tempi/,Κοινωνία,Συλλαλητήριο στο κέντρο της Αθήνας για την τραγωδία στα Τέμπη,2023-03-05T11:46:00+02:00,"
Newsroom","Από τις 11 η ώρα, άρχισαν να συγκεντρώνονται στην πλατεία Συντάγματος πολίτες για το συλλαλητήριο μνήμης και διαμαρτυρίας για τα θύματα της πολύνεκρης σιδηροδρομικής τραγωδίας στα Τέμπη.  Κρατώντας μαύρα μπαλόνια και πανό με συνθήματα, πλήθος κόσμου ανταποκρίθηκε στο κάλεσμα του Σωματείου Εργαζομένων στο Σιδηρόδρομο. Συμμετέχουν η ΑΔΕΔΥ, εργατικά συνδικάτα, φοιτητικοί, μαθητικοί και εκπαιδευτικοί σύλλογοι και άλλοι φορείς. Η ΕΛ.ΑΣ. προχώρησε σε κυκλοφοριακές ρυθμίσεις, διακόπτοντας τη διέλευση των οχημάτων στη Λεωφόρο Αμαλίας. Σημειώνεται ότι Μετρό και ΗΣΑΠ πραγματοποιούν απεργία σήμερα, ωστόσο θα λειτουργούν μέχρι τις 4 το μεσημέρι για να διευκολύνουν όσους θέλουν να πάνε και να αποχωρήσουν από τη συγκέντρωση. Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr   "
kathimerini.gr,https://www.kathimerini.gr/politics/562307677/tempi-mnimosyno-gia-ta-thymata-se-oloys-toys-naoys-sti-mitropoli-athinon-mitsotakis-kai-sakellaropoyloy/,Πολιτική,Τέμπη: Μνημόσυνο για τα θύματα σε όλους τους ναούς – Στη Μητρόπολη Αθηνών Σακελλαροπούλου και Μητσοτάκης,2023-03-05T11:09:44+02:00,"
Newsroom","Την τέλεση μνημοσύνου για τα θύματα της τραγωδίας στα Τέμπη σε όλους τους ναούς της Εκκλησίας της Ελλάδος, μετά το πέρας της θείας λειτουργίας της Κυριακής της Ορθοδοξίας, αποφάσισε η Ιερά Σύνοδος της Εκκλησίας της Ελλάδος. Στη Μητρόπολη Αθηνών, το μνημόσυνο αυτό τελέστηκε από τον Αρχιεπίσκοπο Αθηνών και πάσης Ελλάδος Ιερώνυμο και μέλη της Διαρκούς Ιεράς Συνόδου, παρουσία της Προέδρου της Δημοκρατίας Κατερίνας Σακελλαροπούλου, του πρωθυπουργού Κυριάκου Μητσοτάκη, πολιτικών, φορέων της τοπικής αυτοδιοίκησης και της ηγεσίας των ενόπλων δυνάμεων. Το «παρών» έδωσαν μεταξύ άλλων η υπουργός Παιδείας και Θρησκευμάτων Νίκη Κεραμέως, ο υπουργός Υγείας Θάνος Πλεύρης, ο κυβερνητικός εκπρόσωπος Γιάννης Οικονόμου, ο Αρχηγός ΓΕΕΘΑ Κωνσταντίνος Φλώρος, ο πρόεδρος της Βουλής Κωνσταντίνος Τασούλας, ο περιφερειάρχης Αττικής Γιώργος Πατούλης, ο δήμαρχος Αθηνών Κώστας Μπακογιάννης, ο βουλευτής του ΣΥΡΙΖΑ Παναγιώτης Κουρουμπλής και ο εισαγγελέας του Αρείου Πάγου Ισίδωρος Ντογιάκος. Η απόφαση της Ιεράς Συνόδου, η οποία απεστάλη με εγκύκλιο προς την Αρχιεπισκοπή Αθηνών και τις μητροπόλεις της Εκκλησίας της Ελλάδος.: «Η Ιερά Σύνοδος της Εκκλησίας της Ελλάδος, συμμετέχουσα στη θλίψη και την οδύνη ολόκληρου του ελληνικού λαού για το τραγικό πολύνεκρο σιδηροδρομικό δυστύχημα στην περιοχή των Τεμπών, όρισε όπως μετά το πέρας της Θείας Λειτουργίας της προσεχούς Κυριακής της Ορθοδοξίας, 5 Μαρτίου 2023, τελεσθεί Μνημόσυνο υπέρ αναπαύσεως των θυμάτων της πολυαιμάκτου αυτής τραγωδίας σε όλους τους Ιερούς Ναούς της Εκκλησίας της Ελλάδος. Προς τον σκοπό αυτό απέστειλε ήδη σχετικό Εγκύκλιο Σημείωμα προς την Ιερά Αρχιεπισκοπή Αθηνών και τις Ιερές Μητροπόλεις της Εκκλησίας της Ελλάδος. Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/politics/562307659/mitsotakis-gia-tempi-ofeilo-mia-syggnomi-toso-prosopiki-oso-kai-sto-onoma-olon-osoi-kyvernisan/,Πολιτική,"Μητσοτάκης για Τέμπη: «Οφείλω μια συγγνώμη, τόσο προσωπική, όσο και στο όνομα όλων όσοι κυβέρνησαν»",2023-03-05T10:25:01+02:00,"
Newsroom","Σε δήλωση, μέσω ανάρτησης στα social media, για την τραγωδία στα Τέμπη προέβη την Κυριακή ο πρωθυπουργός, Κυριάκος Μητσοτάκης, ο οποίος μεταξύ άλλων αναφέρει ότι «αυτονόητα, οφείλω σε όλους, αλλά πάνω από όλα στους συγγενείς των θυμάτων, μια μεγάλη συγγνώμη, τόσο προσωπική, όσο και στο όνομα όλων όσοι κυβέρνησαν τη χώρα εδώ και χρόνια».  Ο πρωθυπουργός σημειώνει: «Στην Ελλάδα του 2023, δεν γίνεται δυο τρένα να κινούνται αντίθετα στην ίδια γραμμή και να μην το έχει αντιληφθεί κανείς. Δεν μπορούμε, δεν θέλουμε και δεν πρέπει να κρυφτούμε πίσω από το ανθρώπινο σφάλμα». Επιπλέον, εκφράζει τη δέσμευση ότι «η Δικαιοσύνη θα ερευνήσει ταχύτατα τη τραγωδία και θα αποδώσει ευθύνες», προσθέτοντας ότι «τις επόμενες μέρες ο αρμόδιος υπουργός θα ανακοινώσει παρεμβάσεις άμεσης βελτίωσης της ασφάλειας των σιδηροδρόμων μέχρι να ολοκληρωθεί το Ηλεκτρονικό Σύστημα Διοίκησης». Παράλληλα, αναφέρει ότι θα ζητήσει «αμέσως από την Ευρωπαϊκή Επιτροπή και από φίλες χώρες τη συνδρομή τους σε τεχνογνωσία, ώστε να αποκτήσουμε, επιτέλους, σύγχρονα τρένα», όπως επίσης και ότι θα προτείνει «σε όλα τα κόμματα να δεσμευτούμε από τώρα ότι, στην επόμενη Βουλή, θα συσταθεί Ειδική Επιτροπή που θα διερευνήσει την πονεμένη ιστορία των ελληνικών σιδηροδρόμων όλη την τελευταία εικοσαετία».  Η ανάρτηση του πρωθυπουργού:  «Σήμερα θα ήθελα να γράψω για την ανείπωτη τραγωδία στα Τέμπη. Χωρίς ξύλινα λόγια, χωρίς να επαναλαμβάνω τα τετριμμένα. Να κάνω μια προσπάθεια να βάλω σε σειρά τις σκέψεις μου και σε λόγια τα συναισθήματα μου. Και ξεκινώ με τα αυτονόητα. Ως πρωθυπουργός, οφείλω σε όλους, αλλά πάνω από όλα στους συγγενείς των θυμάτων, μια μεγάλη ΣΥΓΓΝΩΜΗ. Τόσο προσωπική, όσο και στο όνομα όλων όσοι κυβέρνησαν τη χώρα εδώ και χρόνια. Γιατί, πράγματι, στην Ελλάδα του 2023, δεν γίνεται δυο τρένα να κινούνται αντίθετα στην ίδια γραμμή και να μην το έχει αντιληφθεί κανείς. Δεν μπορούμε, δεν θέλουμε και δεν πρέπει να κρυφτούμε πίσω από το ανθρώπινο σφάλμα. Αν το έργο της Τηλεδιοίκησης είχε ολοκληρωθεί, αυτό το δυστύχημα θα ήταν πρακτικά αδύνατο να είχε συμβεί. Το γεγονός ότι το Ψηφιακό Σύστημα Ελέγχου θα λειτουργεί πλήρως μέσα στους επόμενους μήνες δεν είναι δικαιολογία. Το αντίθετο. Κάνει τον πόνο μου ακόμα μεγαλύτερο που δεν προφτάσαμε να το ολοκληρώσουμε πριν συμβεί το κακό.  Η Δικαιοσύνη θα ερευνήσει ταχύτατα τη τραγωδία και θα αποδώσει ευθύνες. Ενώ τις επόμενες μέρες ο αρμόδιος υπουργός θα ανακοινώσει παρεμβάσεις άμεσης βελτίωσης της ασφάλειας των σιδηροδρόμων μέχρι να ολοκληρωθεί το Ηλεκτρονικό Σύστημα Διοίκησης. Τώρα, έχουμε χρέος να σταθούμε δίπλα στις οικογένειες των θυμάτων, αναγνωρίζοντας με θάρρος τα σφάλματα του κράτους. Όμως, ούτε αυτά φτάνουν. Θα ζητήσω αμέσως από την Ευρωπαϊκή Επιτροπή και από φίλες χώρες τη συνδρομή τους σε τεχνογνωσία, ώστε να αποκτήσουμε, επιτέλους, σύγχρονα τρένα. Και θα αγωνιστώ για να έχουμε πρόσθετη κοινοτική χρηματοδότηση προκειμένου να συντηρηθεί και να αναβαθμιστεί γρήγορα το υφιστάμενο δίκτυο. Τέλος, θα προτείνω σε όλα τα κόμματα να δεσμευτούμε από τώρα ότι, στην επόμενη Βουλή, θα συσταθεί Ειδική Επιτροπή που θα διερευνήσει την πονεμένη ιστορία των ελληνικών σιδηροδρόμων όλη την τελευταία εικοσαετία. Όσα δεν έγιναν τόσα χρόνια πρέπει να τα κάνουμε τώρα και γρήγορα. Γνωρίζουμε όλοι ότι οι σιδηρόδρομοι της πατρίδας είναι βαθιά προβληματικοί. Είναι ίσως η ακραία έκφραση μιας Ελλάδας που δεν μας ταιριάζει και θέλουμε να την αφήσουμε πίσω. Ξέρω ότι πολλοί σήμερα θα θυμούνται τη φράση ενός προκατόχου μου ότι «αυτή είναι η Ελλάδα». Όμως όχι, δεν είναι μόνον αυτή. Υπάρχει και μια άλλη Ελλάδα, εκεί έξω, που μας δίνει ελπίδα, πίστη και δύναμη. Την είδαμε όλοι και μετά το τραγικό δυστύχημα. Στους πυροσβέστες, στους διασώστες και στο ΕΚΑΒ που βρέθηκαν εκεί από την πρώτη στιγμή. Στους γιατρούς και υγειονομικούς που οργάνωσαν αμέσως την περίθαλψη των τραυματιών. Στον Στρατό. Αλλά και στους ειδικούς της Αστυνομίας που διεκπεραίωσαν με ταχύτατα την οδυνηρή αποστολή της ταυτοποίησης των σωρών. Ώστε να επιστραφούν στις οικογένειές τους για να πενθήσουν. Το πρόσωπο της καλύτερης Ελλάδας είδαμε, επίσης, στους επιβάτες που ρίσκαραν τη ζωή τους για να σώσουν τους συνεπιβάτες τους. Στις Ελληνίδες και τους Έλληνες που έσπευσαν ενωμένοι να δώσουν αίμα. Αλλά και στα νέα παιδιά που διαδήλωσαν βουβά και ειρηνικά, κρατώντας ένα κερί και με σύνθημα «φταίει η κακιά η (χ)ώρα». Ένα σύνθημα που η αλήθεια του μας πονά όλους. Προσωπικά είμαι στην πολιτική για να αλλάξω αυτή την «κακιά την χώρα», αυτήν την παλαιά Ελλάδα που μας πληγώνει. Γι’ αυτό προσπαθώ, κάθε μέρα. Άλλοτε τα καταφέρνω και άλλοτε όχι. Ξέρω καλά, ωστόσο, πόσο καλύτερη μπορούμε να κάνουμε την πατρίδα μας αν σαρώσουμε τα απομεινάρια του παρελθόντος που μας κρατάνε πίσω. Και για αυτήν την Ελλάδα που μας αξίζει θα συνεχίσω να αγωνίζομαι. Εδώ σταματώ. Σήμερα, Κυριακή της Ορθοδοξίας, ανάβουμε όλοι ένα κερί στη μνήμη αυτών που έφυγαν τόσο άδικα και τόσο πρόωρα». "
kathimerini.gr,https://www.kathimerini.gr/society/562307653/ose-se-argia-o-stathmarchis-larisas-kai-o-proistamenos-toy-apo-tin-proti-stigmi/,Κοινωνία,"Τέμπη: Σε αργία ο επιθεωρητής του ΟΣΕ, ο σταθμάρχης Λάρισας και ο προϊστάμενός του",2023-03-05T10:20:05+02:00,"
Newsroom","Νέα ανακοίνωση για την τραγωδία στα Τέμπη εξέδωσε ο ΟΣΕ, ενημερώνοντας πως ο σταθμάρχης βάρδιας του σταθμού της Λάρισας και ο προϊστάμενός του έχουν τεθεί από την πρώτη στιγμή σε αργία. Παράλληλα, ο Οργανισμός αναφέρει ότι «είναι εξαιρετικά δύσκολο να ανταποκριθεί στη λεπτομερή ενημέρωση της κοινής γνώμης μέσω των ΜΜΕ», δεσμευόμενος πάντως ότι κάτι τέτοιο θα συμβεί το επόμενο διάστημα. Σε αντίστοιχη ανακοίνωση προχώρησε και το υπ. Μεταφορών, ενημερώνοντας ότι τίθεται σε αργία ο επιθεωρητής του ΟΣΕ μέχρι τη διεξοδική διερεύνηση της καταλληλότητας και επιλογής του σταθμάρχη Λάρισας. «Ο Οργανισμός Σιδηροδρόμων Ελλάδος για άλλη μια φορά εκφράζει τα συλλυπητήρια και την οδύνη του, δεσμευόμενος ότι θα κάνει ότι είναι δυνατόν για να αποδοθεί πλήρης και απόλυτη δικαιοσύνη σε ότι αφορά τα αίτια του τραγικού συμβάντος στο οποίο χάθηκαν τόσες ανθρώπινες ζωές. Από την πρώτη στιγμή η διοίκηση και τα στελέχη του Οργανισμού βρέθηκαν στον τόπο του δυστυχήματος και με ειδικά συνεργεία έχουν ρίξει το βάρος τους στον απεγκλωβισμό των επιβατών και τη συνολική αντιμετώπιση του δυστυχήματος στο πεδίο συνδράμοντας όλους τους συναρμόδιους φορείς. Υπό το βάρος τέτοιων συνθηκών και με βάση αυτές τις προτεραιότητες είναι εξαιρετικά δύσκολο ο Οργανισμός να ανταποκριθεί στην λεπτομερή ενημέρωση της κοινής γνώμης μέσω των ΜΜΕ κάτι το οποία θα συμβεί το επόμενο διάστημα με το μέγιστο σεβασμό στα θύματα του δυστυχήματος. Ο ΟΣΕ κάνει επιπλέον γνωστό ότι ο Σταθμάρχης βάρδιας του Σταθμού της Λάρισας και ο Προϊστάμενός του έχουν τεθεί από την πρώτη στιγμή σε αργία καθότι βρίσκεται σε εξέλιξη η προανακριτική διαδικασία για τα αίτια και τις συνθήκες του δυστυχήματος». «Βάσει του άρθρου 102/30-5-2022 του Εσωτερικού Κανονισμού λειτουργίας του ΟΣΕ και κατόπιν απόφασης του Προέδρου και διευθύνοντος συμβούλου του Οργανισμού κ. Σπ. Πατέρα, από 4-3-2023 τίθεται σε αργία ο Επιθεωρητής Νικολάου Δημήτριος του Παναγιώτη μέχρι την διεξοδική διερεύνηση της καταλληλότητας και επιλογής του Σταθμάρχη Σαμαρά Βασιλείου για υπηρεσία στον στ. Λάρισας» Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562307632/ta-traymata-den-esvisan-pote-i-istoria-poy-epanalamvanetai-sta-tempi/,Κοινωνία,«Τα τραύματα δεν έσβησαν ποτέ» – Η ιστορία που επαναλαμβάνεται στα Τέμπη,2023-03-05T09:30:03+02:00,"
Αλεξία Καλαϊτζή","Παρότι έχει περάσει μισός αιώνας από τότε, η Κατερίνα Τριανταφύλλου θυμάται με κάθε λεπτομέρεια τη χειμωνιάτικη εκείνη μέρα στις 16 Ιανουαρίου 1972. Είχε πολύ κρύο και σκοτεινιά όταν μαζί με τη νύφη της επιβιβάστηκε στο τρένο, στην πόστα όπως ονομάζόταν τότε επειδή το δεύτερο βαγόνι ήταν ταχυδρομείο, για να πάνε στο χωριό τους, το Μικρό Βουνό. Αν δεν είχε τόσο κρύο μπορεί να έκαναν τη διαδρομή και με τα πόδια, όπως άλλοτε, καθώς ήταν μια απόσταση ελάχιστων χιλιομέτρων. Αυτή τη φορά όμως επέλεξαν τον σιδηρόδρομο.  Στη διαδρομή, η 22χρονη Κατερίνα είχε βγάλει το κεφάλι της έξω από το παράθυρο για να δει τα χωράφια που καλλιεργούσε η οικογένεια της. Τότε ήταν που αντίκρυσε μια αμαξοστοιχία να έρχεται προς το μέρος της. «Ήξερα ότι δεν υπάρχει διπλή γραμμή. Θα ερχόταν πάνω μας. Έσφιξα τα χέρια μου και άρχισα να προσεύχομαι. Παρακάλεσα τον Θεό να μην πεθάνω. Ήμουν μόνο 22 ετών, δεν ήθελα να πεθάνω», θυμάται συγκινημένη.  Η μοιραία σύγκρουση των δύο τρένων έγινε λίγα δευτερόλεπτα αργότερα μεταξύ των σταθμών του Δοξαρά, 30 χιλιόμετρα από τη Λάρισα, και των Ορφανών Καρδίτσας. Το «Ακρόπολις Εξπρές» που είχε ξεκινήσει από τη Γερμανία είχε συγκρουστεί μετωπικά με την αμαξοστοιχία 121, που εκτελούσε το Αθήνα – Θεσσαλονίκη.  Η Κατερίνα που επέβαινε στη δεύτερη ειχε γίνει ένα με τα σίδερα. «Τα πόδια μου ήταν όλα μέσα στα σίδερα χωμένα. Ένας φαντάρος μου είπε “μην στεναχωρίεσαι” και με βοήθησε να βγω», περιγράφει και η φωνή της τρέμει μέχρι και σήμερα. Πονούσε σε όλο της το σώμα και κρύωνε. Ένας άνδρας την είδε και της έριξε μια κάπα πάνω της για να ζεσταθεί. Τότε άκουσε τη νύφη της να φωνάζει το όνομα της. Πήγε κοντά της και είδε ότι η γυναίκα είχε χάσει το ένα της πόδι. «Έτρεχε αίμα συνεχώς. Μου είπε: «κρυώνω, να προσεχεις τα παιδιά». Μόλις έμαθε τα νέα, ο αδελφός της έτρεξε να παραλάβει τη γυναίκα και την αδελφή του. Η κ. Τριανταφύλλου λεει πως για αρκετή ώρα αισθανόταν τον σφυγμό της νύφης της. Οι γυναίκες πήγαν στο νοσοκομείο και μετά από πολλές ημέρες ανακοίνωσαν στην 22χρονη πως η γυναίκα του αδελφού της είχε πεθάνει.  Η κ. Τριανταφύλλου νοσηλεύτηκε σε κρίσιμη κατάσταση στη Λάρισα και έπειτα επί έξι μήνες στο ΚΑΤ. Είχε σπασμένα κόκκαλα σε όλο της το σώμα. Στο νοσοκομείο, μακριά από την οικογένεια της, στις ατελείωτες ώρες μοναξιάς, η μνήμη της πήγαινε συνεχώς στις εικόνες που αντίκρισε όταν κατάφερε να βγει από τον τρίτο βαγόνι όπου καθόταν. «Όταν βγήκα είδα ανθρώπους σφαγμένους σαν τα αρνιά, διαμελισμένους. Ήταν ένα παιδί αποκεφαλισμένο», περιγράφει μεταφέροντας τον τροπο που είδε. Ο επίσημος απολογισμός της σύγκρουσης ήταν 19 νεκροί και 48 τραυματίες. Μέχρι σήμερα η ηλικιωμένη γυναίκα αρνείται να το πιστέψει και καταγγέλλει πως ο αριθμός των νεκρών από εκείνο το μοιραίο δυστύχημα πρέπει να ήταν πολύ μεγαλύτερος.  «Βαγόνια και άνθρωποι γίναν κάρβουνο», «Καμιά επίσημη ανακοίνωση για τα αίτια της τραγωδίας». Αυτά ήταν δύο από τα πρωτοσέλιδα που είχαν γραφτεί για το δυστύχημα. Παρότι η σύγκρουση είχε απασχολήσει τις εφημερίδες, δίχως τα μέσα που υπάρχουν σήμερα, δεν είχε πάρει την ανάλογη έκταση που της αντιστοιχούσε.  Όταν την Τετάρτη το πρωί, η γυναίκα άνοιξε την τηλεόραση της δεν πίστευε στα μάτια της. Πάγωσε. Περιγράφει πως ούτε να κλάψει δεν μπορούσε. «Έτρεμα. Δεν μπορούσα να μιλήσω. Έτρεμαν τα πόδια μου από τον φόβο μου. Από τον φόβο. Ξαπλώνω και βλέπω εφιάλτες», είπε, λέγοντας πως έχουν ξυπνήσει όλες οι μνήμες. Η κ. Τριανταφύλλου δεν μπορούσε να πιστέψει τις εικόνες που έβλεπε με τα καμμένα και συνθλιμμένα βαγόνια, εικόνες και ιστορίες παρόμοιες με τη δική της. «Είναι δυνατόν να γίνονται τώρα τέτοια πράγματα; Ξανά;», διερωτήθηκε.  «Τραγική ειρωνεία. Αυτό ήταν το συναίσθημα που είχα», δήλωσε στην «Κ» ο Βαγγέλης Πιρπιλής, μέλος της ομάδας παραγωγής που είχε δημιουργήσει το ντοκιμαντέρ «Δοξαράς» για την ιστορία του δυστυχήματος του 1972 που σημάδευσε τα Τέμπη. «Δεν το περιμέναμε οτι θα επαναληφθεί. Πιστεύαμε πια ότι δεν κινδυνεύαμε από τέτοιο δυστύχημα, ότι τα απαραίτητα συστήματα είχαν εγκατασταθεί. Τότε ήταν και μονή η γραμμή. Σύγκρουση σε διπλή γραμμή;», σημείωσε.   Στην περίπτωση του Δοξαρά, ο σταθμάρχης που κατάλαβε ότι πρόκειται να γίνει σύγκρουση, δίχως να έχει δυνατότητα ασύρματης επικοινωνίας, προσπάθησε να βρει ένα ταξί για να προλάβει το τρένο και να κάνει νόημα στον μηχανοδηγό. Δεν τα κατάφερε ποτέ και έτσι δεν μπόρεσε να αποφευχθεί το μοιραίο δυστύχημα. Στο τέλος του ντοκιμαντέρ, αναφέρεται πως το δυστύχημα είχε γίνει αφορμή για να τοποθετηθούν ασύρματα τηλέφωνα σε όλες τις μηχανές. Αν υπήρχαν ήδη τα τηλέφωνα, δεν θα εξελισσόταν ο Δοξαράς σε τραγωδία. Αν, λένε οι ειδικοί, λειτουργούσε η τηλεδιοίκηση, δεν θα χάνονταν τόσες ζωές στον Ευαγγελισμό. Η ιστορία επαναλαμβάνεται. Μέχρι σήμερα, η Κατερίνα Τριανταφύλλου αισθάνεται τυχερή που κατάφερε να επιβιώσει από εκείνη την μοιραία σύγκρουση. Συχνά εύχεται να σωζόταν και η νύφη της. Αθέατα θύματα της σύγκρουσης αυτής ήταν τα ορφανά της ανιψιά και ο αδερφός της που χήρεψε τόσο νέος. Η ίδια, έναν χρόνο μετά το δυστύχημα, αρραβωνιάστηκε και έπειτα παντρεύτηκε και έκανε οικογένεια. Κατάφερε να προχωρήσει τη ζωή της, να χαμογελάσει ξανά και να ζήσει έχοντας πλέον παιδιά και εγγόνια. Το δυστύχημα όμως έχει αφήσει πάνω της σωματικά και ψυχικά τραύματα που δεν έχουν επουλωθεί. Στα πόδια και τα χέρια της υπάρχουν ακόμα οι ουλές από τα σίδερα ενώ μέχρι και τώρα έχει μια μικρή αναπηρία στο χέρι. «Ποτέ δεν φόρεσα ένα κοντό μπλουζάκι. Ντρεπόμουν για τις πληγές». Εξίσου επίμονα είναι και τα ψυχικά σημάδια. Όπως περιγράφει, κάθε φορά που ακούγεται ένα μπαμ ή χτυπάει το τηλέφωνο, τινάζεται.  Στη δική της περίπτωση, καταδικάστηκε ο σταθμάρχης. Ωστόσο τίποτα, όπως λέει, δεν έχει καταφέρει να απαλύνει την οργή της για αυτό που συνέβη, για τις ελλείψεις που σημειώθηκαν τότε και κατά έναν τραγικό τρόπο σημειώνονται σήμερα, 51 χρόνια αργότερα.  Και σ’ αυτό που δεν έχει βρει ακόμα απάντηση είναι το «γιατί». Γιατί έχασε την νύφη της; Γιατί υπέφερε η ίδια και οικογένειά της, αλλά και γιατί τώρα χάθηκαν τόσοι άνθρωποι και υποφέρουν άλλες τόσες οικογένειες; Γιατί ένα απλό εισιτήριο τρένου έγινε εισιτήριο θανάτου; "
kathimerini.gr,https://www.kathimerini.gr/society/562307599/tempi-simera-i-apologia-toy-stathmarchi/,Κοινωνία,Τέμπη: Απολογείται ο σταθμάρχης Λάρισας,2023-03-05T07:07:37+02:00,"
Newsroom","Σε εξέλιξη βρίσκεται η απολογία του σταθμάρχη Λάρισας για την τραγωδία στα Τέμπη καθώς χθες ο συνήγορός του ζήτησε νέα προθεσμία, υποστηρίζοντας πως «υπήρξαν νέα στοιχεία».  Ο σταθμάρχης βρίσκεται αντιμέτωπος με τη βαριά κατηγορία της διατάραξης της ασφάλειας των συγκοινωνιών, αδίκημα που διώκεται, με βάση πρόσφατη τροποποίηση του Ποινικού Κώδικα, ως κακούργημα και επισύρει ποινές από δέκα χρόνια κάθειρξη έως ισόβια. Επίσης, αντιμετωπίζει και κατηγορίες για ανθρωποκτονίες από αμέλεια κατά συρροή, τόσες, όσοι οι άνθρωποι που χάθηκαν, αλλά και κατηγορίες για σωματικές βλάβες με τον ίδιο ποινικό χαρακτηρισμό, τόσες, όσοι θα είναι τελικά οι τραυματίες που βγήκαν ζωντανοί. Πάντως, σύμφωνα με το κατηγορητήριο που έχει συνταχθεί εις βάρος του, οι παραλείψεις είναι βαρύτατες, δεν περιορίζονται μόνον στο σφάλμα του να βάλει το τρένο σε λάθος κατεύθυνση, αλλά συνεχίζονται, καθώς από το ηλεκτρονικό σύστημα που ισχύει έως ένα σημείο στη Λάρισα, μπορούσε να δει το τρένο που εκινείτο λάθος και να διορθώσει τη μοιραία απόφασή του. Η αποτύπωση του κινούμενου τρένου είναι σε απόσταση 5,5 χιλιόμετρα από την ώρα που ξεκίνησαν οι συρμοί της αμαξοστοιχίας από τον σταθμό της Λάρισας και έως εκεί που υπάρχει η δυνατότητα ηλεκτρονικής παρακολούθησης της κίνησης. Μετά, τέτοιο σύστημα δεν υπήρχε. Επίσης κατά το κατηγορητήριο, δεν έλαβε υπόψη του –τρίτο λάθος– το ότι από τον σταθμάρχη των Νέων Πόρων ειδοποιήθηκε 17 λεπτά πριν από τη σύγκρουση ότι η εμπορευματική αμαξοστοιχία ήταν στην ίδια κατεύθυνση. Αλλωστε, όπως προκύπτει από την προανακριτική του απολογία, όπου ομολόγησε τα λάθη του, κατάλαβε τι είχε συμβεί όταν έμαθε για την τραγωδία. Παράλληλα, όπως έγραφε χθες η «Κ», στην αναζήτηση ποινικών ευθυνών για την τραγωδία σε υπηρεσιακούς παράγοντες που είχαν την ευθύνη τοποθέτησης του σταθμάρχη ως υπεύθυνου βάρδιας στο κρίσιμο πόστο της Λάρισας, προχωρούν άμεσα οι εισαγγελικές αρχές. Σύμφωνα με πληροφορίες, ο εποπτεύων το σύνολο των ανακρίσεων, προϊστάμενος της Εισαγγελίας Εφετών Λάρισας, Σταμάτης Δασκαλόπουλος, ζήτησε να στραφούν οι έρευνες στην αναζήτηση όλων των δεδομένων για το πώς ο άπειρος σταθμάρχης ήταν μόνος του επί 4 ημέρες στο πόστο της Λάρισας και μάλιστα, όταν κατά τη διάρκεια του τριημέρου της Καθαράς Δευτέρας, η κίνηση των τρένων ήταν μεγάλη. "
kathimerini.gr,https://www.kathimerini.gr/society/562307560/hellenic-train-anakoinosi-gia-tin-tragodia-sta-tempi-ti-leei-gia-ton-arithmo-epivaton-kai-tis-anafores-gia-fiales-ygraerioy/,Κοινωνία,Hellenic Train: Ανακοίνωση για την τραγωδία στα Τέμπη – Τι λέει για τον αριθμό επιβατών και τις αναφορές για φιάλες υγραερίου,2023-03-04T22:21:37+02:00,"
Newsroom","Την πρώτη αναλυτική ανακοίνωση για το τραγικό δυστύχημα στα Τέμπη που στοίχισε τη ζωή σε 57 ανθρώπους εξέδωσε σήμερα Σάββατο η Hellenic Train, δηλώνοντας πως συνεργάζεται στενά με τους διασώστες και τους φορείς ήδη από τις πρώτες στιγμές μετά το δυστύχημα καθώς και πως προσφέρει με κάθε τρόπο τη στήριξή της στους συγγενείς των θυμάτων. Αναφερόμενη στον αριθμό των επιβατών, σημειώνει πως ο κατάλογος που παρέδωσε στις αρχές περιλαμβάνει μόνο τα ονόματα των επιβατών που είχαν αγοράσει διαδικτυακό εισιτήριο. Αναφέρει επιπλέον ότι δεν υπήρχαν φιάλες υγραερίου στο τρένο. Ολόκληρη η ανακοίνωση της εταιρείας έχει ως εξής: «Οι ημέρες που διανύουμε είναι ιδιαίτερα δύσκολες για όλη τη χώρα και για την εταιρεία μας, η οποία έχασε 9 εργαζόμενους στο δυστύχημα. Η Hellenic Train εκφράζει τα συλλυπητήριά της στους συγγενείς των θυμάτων στους οποίους προσφέρει με κάθε τρόπο την στήριξή της. Η Hellenic Train, εταιρεία επιβατικών και εμπορευματικών μεταφορών, συνεργάζεται στενά με τους διασώστες και τους φορείς ήδη από τις πρώτες στιγμές μετά το δυστύχημα που προκλήθηκε από τη σύγκρουση των δύο συρμών στα Τέμπη, στο ύψος του Ευαγγελισμού. Το προσωπικό της Hellenic Train βρισκόταν από την πρώτη στιγμή στον τόπο του δυστυχήματος και παρείχε υποστήριξη, σε συνεργασία με τις αρχές, την Υπηρεσία Πολιτικής Προστασίας και τις ομάδες διάσωσης, ενώ μέσω της Υπηρεσίας Πολιτικής Προστασίας υποστήριξε την κινητοποίηση των ψυχολόγων που θα βρίσκονταν στα νοσοκομεία. Επιπλέον, η Hellenic Train παρείχε λεωφορεία για να διευκολύνει τη μεταφορά των επιβατών που κατάφεραν να αποβιβαστούν προκειμένου να μεταφερθούν στη Θεσσαλονίκη που ήταν ο τελικός προορισμός. Αμέσως μετά το συμβάν, τέθηκε σε πλήρη λειτουργία ειδικό τηλεφωνικό κέντρο της εταιρείας, με σκοπό να παρέχει πληροφορίες και να παραπέμπει στις αρμόδιες αρχές για πληροφορίες σχετικά με το ατύχημα. Η Hellenic Train διευκρινίζει ότι ο κατάλογος των ονομάτων των επιβατών που δόθηκε στις αρχές περιλαμβάνει μόνο τους επιβάτες που είχαν αγοράσει διαδικτυακό εισιτήριο. Στην περίπτωση των επιβατών που αγόρασαν εισιτήρια στα εκδοτήρια εισιτηρίων, το εισιτήριό τους, αν και αντιστοιχεί σε συγκεκριμένη θέση, δεν ήταν ονομαστικό. Η εταιρεία ενημερώνει ότι ο αριθμός των εισιτηρίων που πωλούνται δεν υπερβαίνει ποτέ τον αριθμό των προσφερόμενων θέσεων. Στους υπεραστικούς συρμούς, όλα τα εισιτήρια αντιστοιχούν σε συγκεκριμένες θέσεις και, ως εκ τούτου, ανεξαρτήτως τρόπου αγοράς, είτε μέσω διαδικτύου είτε μέσω του εκδοτηρίου ή στο τρένο, ο αριθμός των εισιτηρίων που πωλούνται δεν μπορεί ποτέ να υπερβαίνει τον αριθμό των διαθέσιμων θέσεων. Η Hellenic Train επιβεβαιώνει ότι δεν υπάρχουν φιάλες υγραερίου στο τρένο. Ο εξοπλισμός εξυπηρέτησης στο βαγόνι του εστιατορίου είναι ηλεκτρικός. Η εταιρεία συνεχίζει το έργο της, βοηθώντας και υποστηρίζοντας τα θύματα, σε στενή συνεργασία με το Υπουργείο Μεταφορών και όλες τις αρμόδιες αρχές». Νέα στοιχεία για τις συνθήκες κάτω από τις οποίες συνέβη η τραγωδία στα Τέμπη βλέπουν στο μεταξύ το φως της δημοσιότητας. Σύμφωνα με πληροφορίες του τηλεοπτικού σταθμού ΣΚΑΪ, ο 59χρονος σταθμάρχης λίγες ώρες πριν σύγκρουση των δύο αμαξοστοιχιών, κατεύθυνε ένα τοπικό τρένο -τον προαστιακό της Λάρισας- σε λάθος ράγες. Κατά τις ίδιες πληροφορίες, ο μηχανοδηγός του προαστιακού αντιλήφθηκε και επεσήμανε το λάθος, ενώ έκανε πίσω την αμαξοστοιχία, προκειμένου να επανέλθει στη σωστή γραμμή. Σύμφωνα με τον τηλεοπτικό σταθμό, στο σημείο της συντριβής εντοπίστηκε και το καταγραφικό ενός εκ των δύο τρένων, χωρίς να έχει επί του παρόντος διευκρινιστεί σε ποια αμαξοστοιχία ανήκε.  Στο μικροσκόπιο των αρχών βρίσκονται επίσης οι συνομιλίες μεταξύ του μηχανοδηγού του Intercity και του σταθμάρχη Λάρισας  Σύμφωνα με πληροφορίες του τηλεοπτικού σταθμού Alpha, ο μηχανοδηγός του Intercity ρώτησε στον σταθμάρχη «είμαι στην κάθοδο, είμαι καλά εδώ;». Ο σταθμάρχης Λάρισας, σύμφωνα με το ίδιο ρεπορτάζ, δεν έδωσε απάντηση. Σε πολύ άσχημη ψυχολογική κατάσταση φέρεται να ήταν ο σταθμάρχης Λάρισας αμέσως μετά τη σύλληψή του. Σύμφωνα με πληροφορίες της ΕΡΤ, φέρεται να ψέλλισε σε όσους τον είδαν: «Κουβαλάω 35 φέρετρα στην πλάτη μου…». Νέα προθεσμία για το πρωί της Κυριακής έλαβε ο σταθμάρχης Λάρισας, προκειμένου να απολογηθεί για το τραγικό δυστύχημα των Τεμπών. Ο σταθμάρχης βρίσκεται αντιμέτωπος με τη βαριά κατηγορία της διατάραξης της ασφάλειας των συγκοινωνιών, αδίκημα που διώκεται, με βάση πρόσφατη τροποποίηση του Ποινικού Κώδικα, ως κακούργημα και επισύρει ποινές από δέκα χρόνια κάθειρξη έως ισόβια. Επίσης, αντιμετωπίζει και κατηγορίες για ανθρωποκτονίες από αμέλεια κατά συρροή, τόσες, όσοι οι άνθρωποι που χάθηκαν, αλλά και κατηγορίες για σωματικές βλάβες με τον ίδιο ποινικό χαρακτηρισμό, τόσες, όσοι θα είναι τελικά οι τραυματίες που βγήκαν ζωντανοί. Πάντως, σύμφωνα με το κατηγορητήριο που έχει συνταχθεί εις βάρος του, οι παραλείψεις είναι βαρύτατες, δεν περιορίζονται μόνον στο σφάλμα του να βάλει το τρένο σε λάθος κατεύθυνση, αλλά συνεχίζονται, καθώς από το ηλεκτρονικό σύστημα που ισχύει έως ένα σημείο στη Λάρισα, μπορούσε να δει το τρένο που εκινείτο λάθος και να διορθώσει τη μοιραία απόφασή του. Την ίδια ώρα, όπως έγραφε σήμερα η «Κ», στην αναζήτηση ποινικών ευθυνών για την τραγωδία σε υπηρεσιακούς παράγοντες που είχαν την ευθύνη τοποθέτησης του σταθμάρχη ως υπεύθυνου βάρδιας στο κρίσιμο πόστο της Λάρισας, προχωρούν άμεσα οι εισαγγελικές αρχές. Σύμφωνα με πληροφορίες, ο εποπτεύων το σύνολο των ανακρίσεων, προϊστάμενος της Εισαγγελίας Εφετών Λάρισας, Σταμάτης Δασκαλόπουλος, ζήτησε να στραφούν οι έρευνες στην αναζήτηση όλων των δεδομένων για το πώς ο άπειρος σταθμάρχης ήταν μόνος του επί 4 ημέρες στο πόστο της Λάρισας και μάλιστα, όταν κατά τη διάρκεια του τριημέρου της Καθαράς Δευτέρας, η κίνηση των τρένων ήταν μεγάλη. Νωρίτερα, ένας ακόμα νεκρός ταυτοποιήθηκε από την εξέταση δειγμάτων στα εγκληματολογικά εργαστήρια, ανεβάζοντας τον συνολικό αριθμό των ταυτοποιημένων θυμάτων του τραγικού σιδηροδρομικού δυστυχήματος στα Τέμπη στα 55. Υπενθυμίζεται ότι ο συνολικός αριθμός των επιβεβαιωμένων νεκρών είναι μέχρι στιγμής 57. Σύμφωνα με τις τελευταίες αναφορές από το Αρχηγείο της ΕΛ.ΑΣ., υπάρχουν και δύο δείγματα βιολογικού υλικού που έχουν δώσει συγγενείς, τα οποία δεν ταιριάζουν με αυτά των νεκρών. Αυτό δεν αποκλείεται να διαφοροποιήσει τον τελικό αριθμό των θυμάτων, αλλά ακόμα δεν έχουν ολοκληρωθεί οι διαδικασίες της εργαστηριακής έρευνας. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562307527/thessaloniki-se-klima-odynis-oi-kideies-thymaton-tis-tragodias-sta-tempi/,Κοινωνία,Θεσσαλονίκη: Σε κλίμα οδύνης οι κηδείες θυμάτων της τραγωδίας στα Τέμπη,2023-03-04T20:41:00+02:00,"
Newsroom","Μέσα σε κλίμα οδύνης, κηδεύτηκε το πρωί στον ιερό ναό Πέτρου και Παύλου στα Γιαννιτσά η 23χρονη Ιφιγένεια Μήτσκα, η οποία έχασε τη ζωή της, όπως δεκάδες νέοι και νέες, στη μοιραία αμαξοστοιχία, ύστερα από την σφοδρή σύγκρουσή της με τον εμπορικό συρμό, έξω από τα Τέμπη. Η άτυχη Ιφιγένεια επέβαινε στο βαγόνι 3 και επέστρεφε από το τριήμερο της Καθαράς Δευτέρας με τον σύντροφό της. Δεν έφτασε ποτέ στους αγαπημένους της. Απαρηγόρητοι η οικογένεια, συγγενείς, φίλοι και κάτοικοι των Γιαννιτσών την έραναν με λευκά ροδοπέταλα. Ένα λευκό μπαλόνι με μια κορδέλα έφυγε ψηλά στον ουρανό κατά τη διάρκεια του τελευταίου αποχαιρετισμού της 23χρονης. Βαθιά θλίψη και στον ιερό ναό του Αγίου Γεωργίου στο Κορδελιό όπου τελέστηκε η εξόδιος ακολουθία για τον 67χρονο Γιώργο Κυριακίδη. «Συγκλονισμένοι είμαστε. Όλοι για όλους όχι μόνο για το Γιώργο» θα πει ένας από τους φίλους του άτυχου 67χρονου που βρήκε τον θάνατο στο μοιραίο τρένο. Στον ιερό ναό Αναστάσεως του Κυρίου στη Θέρμη συγγενείς, φίλοι, πλήθος κόσμου είπαν το τελευταίο αντίο στον 28χρονο Σωτήρη Καραγεωργίου, ο οποίος είχε ταξιδέψει στην Αθήνα με τον φίλο του Δημήτρη. Δεν κατάφεραν να φτάσουν στη Θεσσαλονίκη. Ανείπωτος ο πόνος, αμέτρητα τα «γιατί» για πολλές οικογένειες που κηδεύουν τους αγαπημένους τους, θύματα του χειρότερου σιδηροδρομικού δυστυχήματος που καταγράφεται στη χώρα. Συντετριμμένοι οι συγγενείς αναζητούν απαντήσεις και δικαίωση. Πηγή: ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr    "
kathimerini.gr,https://www.kathimerini.gr/society/562307521/tragodia-sta-tempi-nea-sygkentrosi-sto-syntagma/,Κοινωνία,Τραγωδία στα Τέμπη: Νέα συγκέντρωση στο Σύνταγμα,2023-03-04T20:34:26+02:00,"
Newsroom","Μεγάλη συγκέντρωση της ΚΝΕ πραγματοποιήθηκε στην πλατεία Συντάγματος, στον απόηχο της πολύνεκρης τραγωδίας στα Τέμπη. «Το έγκλημα αυτό να μη συγκαλυφθεί, όλων των νεκρών να γίνουμε η φωνή» ήταν το κυρίαρχο σύνθημα. «Ήταν ένα προδιαγεγραμμένο έγκλημα με ενόχους κράτος και εταιρεία», τόνισε ο ‘Αγγελος Θωμόπουλος, στέλεχος της ΚΝΕ, πρόεδρος του Φοιτητικού Συλλόγου Τοπογράφων Μηχανικών ΕΜΠ στη συγκέντρωση. «Δυναμώνουμε τον αγώνα, θα γίνουμε η φωνή των νεκρών», πρόσθεσε. Οι συγκεντρωμένοι σχημάτισαν με τσάντες τη φράση «Δεν ξεχνώ» ενώ με αναμμένα κεριά γράφτηκε το σύνθημα «Τα κέρδη τους, οι νεκροί μας». Η συγκέντρωση, στην οποία μίλησε ο γραμματέας του ΚΣ της ΚΝΕ Θοδωρής Κωτσαντής, ολοκληρώθηκε με τη φωνή του Παύλου Σιδηρόπουλου να τραγουδά «Έχε το νου σου στο παιδί…» και δεκάδες φαναράκια στον ουρανό στη μνήμη των νεκρών της τραγωδίας στα Τέμπη.  Κατά τη διάρκεια της συγκέντρωσης, είχαν τεθεί σε ισχύ κυκλοφοριακές ρυθμίσεις στο κέντρο της Αθήνας. Και στη Θεσσαλονίκη δεκάδες μαθητές, φοιτητές και εργαζόμενοι πραγματοποίησαν συγκέντρωση και πορεία διαμαρτυρίας για την σιδηροδρομική τραγωδία στα Τέμπη, μετά από κάλεσμα της ΚΝΕ. «Τα κέρδη σας οι νεκροί μας μόνο ο λαός σώζει το λαό», έγραφε το κεντρικό πανό της συγκέντρωσης. Κορίτσια κρατούσαν πλακάτ σχηματίζοντας την λέξη «Οργή». «Είμαστε εδώ για την συντρόφισσα μας τη Βάσω, κοπέλα 25 χρονών, που δίνει τη μάχη αυτές τις ώρες μέσα στο Νοσοκομείο της Λάρισας με τα τραύματα της και αύριο θα εγχειριστεί… Είμαστε εδώ για την Αγάπη, την Αθηνά, την Βάϊα, την Ιφιγένεια, τον Παναγιώτη, τον Κυπριανό… Ο καθένας τους είναι ένας από εμάς και ο καθένας μας θα μπορούσε να είναι στη θέση τους» είπε στην ομιλία του ο Γιάννης Βασιλειάδης, μέλος του γραφείου του Κεντρικού Συμβουλίου της ΚΝΕ. Οι διαδηλωτές, συγκεντρώθηκαν στον Λευκό Πύργο και έκαναν πορεία σε κεντρικούς δρόμους της πόλης. Υποστηρίζουν ότι το σιδηροδρομικό δυστύχημα ήταν «προδιαγεγραμμένο έγκλημα» και ζητούν να μην μείνει κανένας υπεύθυνος ατιμώρητος. Πορεία διαμαρτυρίας για το πολύνεκρο σιδηροδρομικό δυστύχημα στα Τέμπη πραγματοποίησαν επίσης συλλογικότητες και άτομα από τον ευρύτερο αντιεξουσιαστικό χώρο που συγκεντρώθηκαν στις 7 στην Καμάρα. Με πληροφορίες από ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562307512/sygkroysi-trenon-sta-tempi-nea-stoicheia-gia-tin-tragodia/,Κοινωνία,Σύγκρουση τρένων στα Τέμπη: Νέα στοιχεία για την τραγωδία,2023-03-04T20:21:29+02:00,"
Newsroom","Νέα στοιχεία για τις συνθήκες κάτω από τις οποίες συνέβη η τραγωδία στα Τέμπη βλέπουν το φως της δημοσιότητας. Σύμφωνα με πληροφορίες του τηλεοπτικού σταθμού ΣΚΑΪ, ο 59χρονος σταθμάρχης λίγες ώρες πριν σύγκρουση των δύο αμαξοστοιχιών, κατεύθυνε ένα τοπικό τρένο -τον προαστιακό της Λάρισας- σε λάθος ράγες. Κατά τις ίδιες πληροφορίες, ο μηχανοδηγός του προαστιακού αντιλήφθηκε και επεσήμανε το λάθος, ενώ έκανε πίσω την αμαξοστοιχία, προκειμένου να επανέλθει στη σωστή γραμμή. Σύμφωνα με τον τηλεοπτικό σταθμό, στο σημείο της συντριβής εντοπίστηκε και το καταγραφικό ενός εκ των δύο τρένων, χωρίς να έχει επί του παρόντος διευκρινιστεί σε ποια αμαξοστοιχία ανήκε.  Στο μικροσκόπιο των αρχών βρίσκονται επίσης οι συνομιλίες μεταξύ του μηχανοδηγού του Intercity και του σταθμάρχη Λάρισας  Σύμφωνα με πληροφορίες του τηλεοπτικού σταθμού Alpha, ο μηχανοδηγός του Intercity ρώτησε στον σταθμάρχη «είμαι στην κάθοδο, είμαι καλά εδώ;». Ο σταθμάρχης Λάρισας, σύμφωνα με το ίδιο ρεπορτάζ, δεν έδωσε απάντηση. Σε πολύ άσχημη ψυχολογική κατάσταση φέρεται να ήταν ο σταθμάρχης Λάρισας αμέσως μετά τη σύλληψή του. Σύμφωνα με πληροφορίες της ΕΡΤ, φέρεται να ψέλλισε σε όσους τον είδαν: «Κουβαλάω 35 φέρετρα στην πλάτη μου…». Νέα προθεσμία για το πρωί της Κυριακής έλαβε ο σταθμάρχης Λάρισας, προκειμένου να απολογηθεί για το τραγικό δυστύχημα των Τεμπών. Ο σταθμάρχης βρίσκεται αντιμέτωπος με τη βαριά κατηγορία της διατάραξης της ασφάλειας των συγκοινωνιών, αδίκημα που διώκεται, με βάση πρόσφατη τροποποίηση του Ποινικού Κώδικα, ως κακούργημα και επισύρει ποινές από δέκα χρόνια κάθειρξη έως ισόβια. Επίσης, αντιμετωπίζει και κατηγορίες για ανθρωποκτονίες από αμέλεια κατά συρροή, τόσες, όσοι οι άνθρωποι που χάθηκαν, αλλά και κατηγορίες για σωματικές βλάβες με τον ίδιο ποινικό χαρακτηρισμό, τόσες, όσοι θα είναι τελικά οι τραυματίες που βγήκαν ζωντανοί. Πάντως, σύμφωνα με το κατηγορητήριο που έχει συνταχθεί εις βάρος του, οι παραλείψεις είναι βαρύτατες, δεν περιορίζονται μόνον στο σφάλμα του να βάλει το τρένο σε λάθος κατεύθυνση, αλλά συνεχίζονται, καθώς από το ηλεκτρονικό σύστημα που ισχύει έως ένα σημείο στη Λάρισα, μπορούσε να δει το τρένο που εκινείτο λάθος και να διορθώσει τη μοιραία απόφασή του. Την ίδια ώρα, όπως έγραφε σήμερα η «Κ», στην αναζήτηση ποινικών ευθυνών για την τραγωδία σε υπηρεσιακούς παράγοντες που είχαν την ευθύνη τοποθέτησης του σταθμάρχη ως υπεύθυνου βάρδιας στο κρίσιμο πόστο της Λάρισας, προχωρούν άμεσα οι εισαγγελικές αρχές. Σύμφωνα με πληροφορίες, ο εποπτεύων το σύνολο των ανακρίσεων, προϊστάμενος της Εισαγγελίας Εφετών Λάρισας, Σταμάτης Δασκαλόπουλος, ζήτησε να στραφούν οι έρευνες στην αναζήτηση όλων των δεδομένων για το πώς ο άπειρος σταθμάρχης ήταν μόνος του επί 4 ημέρες στο πόστο της Λάρισας και μάλιστα, όταν κατά τη διάρκεια του τριημέρου της Καθαράς Δευτέρας, η κίνηση των τρένων ήταν μεγάλη. Νωρίτερα, ένας ακόμα νεκρός ταυτοποιήθηκε από την εξέταση δειγμάτων στα εγκληματολογικά εργαστήρια, ανεβάζοντας τον συνολικό αριθμό των ταυτοποιημένων θυμάτων του τραγικού σιδηροδρομικού δυστυχήματος στα Τέμπη στα 55. Υπενθυμίζεται ότι ο συνολικός αριθμός των επιβεβαιωμένων νεκρών είναι μέχρι στιγμής 57. Σύμφωνα με τις τελευταίες αναφορές από το Αρχηγείο της ΕΛ.ΑΣ., υπάρχουν και δύο δείγματα βιολογικού υλικού που έχουν δώσει συγγενείς, τα οποία δεν ταιριάζουν με αυτά των νεκρών. Αυτό δεν αποκλείεται να διαφοροποιήσει τον τελικό αριθμό των θυμάτων, αλλά ακόμα δεν έχουν ολοκληρωθεί οι διαδικασίες της εργαστηριακής έρευνας. Κρίσιμα ερωτήματα για την «αλυσίδα των λαθών» που οδήγησαν στην τραγωδία στα Τέμπη, όπως επίσης και μια εξήγηση για την έκρηξη που προκλήθηκε μετά τη σύγκρουση των δύο αμαξοστοιχιών, έθεσε ο Χρήστος Γκλαβόπουλος, Μηχανολόγος – ηλεκτρολόγος μηχανικός και δικαστικός πραγματογνώμονας. Το πρώτο ερώτημα που έθεσε, μιλώντας στην ΕΡΤ, είναι κατά πόσο ο σταθμάρχης Λαρίσης γνώριζε ότι η εμπορική αμαξοστοιχία κινείτο στην ίδια γραμμή με το IC62. «Δεν έχει βγει στη δημοσιότητα αν γνώριζε ότι πραγματικά στέλνει την επιβατική αμαξοστοιχία στην ίδια γραμμή, δεν μπορεί να εξηγηθεί με λογική αυτή η ενέργεια», σημείωσε ο κ. Γκλαβόπουλος. Δεύτερον, σύμφωνα με τον ίδιο, βλέποντας την κονσόλα του, ο σταθμάρχης θα μπορούσε να είχε δει τη διαδικασία προσέγγισης των δύο τρένων, δηλαδή ότι πάνε για σύγκρουση. «Αυτό που θα πρέπει να ερευνήσουν οι τεχνικοί πραγματογνώμονες είναι κατά πόσον και η ίδια η κονσόλα δείχνει στην πραγματικότητα. Πώς μπορούμε να βγάλουμε ένα συμπέρασμα όταν δεν γνωρίζουμε δύο καίρια σημεία; Πρώτον αν είχε ενημερωθεί με έγγραφο και δεύτερον, αν η κονσόλα πραγματικά δείχνει αυτό που πρέπει να δείξει», είπε χαρακτηριστικά. Επιπλέον, ανέφερε ότι η Ρυθμιστική Αρχή Σιδηροδρόμων πρέπει να απαντήσει σε μία σειρά ερωτημάτων, καθώς εκείνη ελέγχει, συγκεντρώνει και ασχολείται με προβλήματα του ΟΣΕ, της ΕΡΓΟΣΕ, της ΤΡΑΙΝΟΣΕ, της Hellenic Train και όποιων άλλων εμπλέκονται στο σιδηροδρομικό έργο της χώρας. Όσον αφορά στο «μανιτάρι» ύψους δεκάδων μέτρων που σηκώθηκε μετά την έκρηξη, ο δικαστικός πραγματογνώμονας εξέφρασε με μεγάλη βεβαιότητα ότι υπήρξε ανάφλεξη των λαδιών που ρυθμίζουν το σύστημα φρένων. «Το σύστημα πέδησης λειτουργεί με λάδι, το οποίο είναι διαρκώς σε πίεση όταν εκραγεί ο χώρος ή η δεξαμενή η οποία έχει το λάδι και τα άλλα συστήματα απελευθερώνεται απότομα, εμφανίζεται αέριο και παίρνει φωτιά», σημείωσε. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562307464/tempi-ta-krisima-erotimata-tis-tragodias-kai-oi-ektimiseis-gia-ta-aitia-tis-ekrixis/,Κοινωνία,Τέμπη: Τα κρίσιμα ερωτήματα της τραγωδίας και οι εκτιμήσεις για τα αίτια της έκρηξης,2023-03-04T17:32:11+02:00,"
Newsroom","Κρίσιμα ερωτήματα για την «αλυσίδα των λαθών» που οδήγησαν στην τραγωδία στα Τέμπη, όπως επίσης και μια εξήγηση για την έκρηξη που προκλήθηκε μετά τη σύγκρουση των δύο αμαξοστοιχιών, έθεσε ο Χρήστος Γκλαβόπουλος, Μηχανολόγος – ηλεκτρολόγος μηχανικός και δικαστικός πραγματογνώμονας. Το πρώτο ερώτημα που έθεσε, μιλώντας στην ΕΡΤ, είναι κατά πόσο ο σταθμάρχης Λαρίσης γνώριζε ότι η εμπορική αμαξοστοιχία κινείτο στην ίδια γραμμή με το IC62. «Δεν έχει βγει στη δημοσιότητα αν γνώριζε ότι πραγματικά στέλνει την επιβατική αμαξοστοιχία στην ίδια γραμμή, δεν μπορεί να εξηγηθεί με λογική αυτή η ενέργεια», σημείωσε ο κ. Γκλαβόπουλος. Δεύτερον, σύμφωνα με τον ίδιο, βλέποντας την κονσόλα του, ο σταθμάρχης θα μπορούσε να είχε δει τη διαδικασία προσέγγισης των δύο τρένων, δηλαδή ότι πάνε για σύγκρουση. «Αυτό που θα πρέπει να ερευνήσουν οι τεχνικοί πραγματογνώμονες είναι κατά πόσον και η ίδια η κονσόλα δείχνει στην πραγματικότητα. Πώς μπορούμε να βγάλουμε ένα συμπέρασμα όταν δεν γνωρίζουμε δύο καίρια σημεία; Πρώτον αν είχε ενημερωθεί με έγγραφο και δεύτερον, αν η κονσόλα πραγματικά δείχνει αυτό που πρέπει να δείξει», είπε χαρακτηριστικά. Επιπλέον, ανέφερε ότι η Ρυθμιστική Αρχή Σιδηροδρόμων πρέπει να απαντήσει σε μία σειρά ερωτημάτων, καθώς εκείνη ελέγχει, συγκεντρώνει και ασχολείται με προβλήματα του ΟΣΕ, της ΕΡΓΟΣΕ, της ΤΡΑΙΝΟΣΕ, της Hellenic Train και όποιων άλλων εμπλέκονται στο σιδηροδρομικό έργο της χώρας. Ο κ. Γκλαβόπουλος έδωσε έμφαση και στα «μαύρα κουτιά» των δύο τρένων που περιέχουν τον ταχογράφο και κατά πάσα πιθανότητα και τις διάφορες συνομιλίες που γίνονταν μεταξύ μηχανοδηγού και σταθμάρχη. Το πρόβλημα, βέβαια, είναι ότι λόγω των υψηλών θερμοκρασιών, τα «μαύρα κουτιά» είναι πιθανό να έχουν καταστραφεί. Όπως εξηγεί: «Το μαύρο κουτί με τις ενδείξεις ταχογράφου των συνομιλιών είναι ηλεκτρονικό σύστημα, το οποίο εύχομαι να μην έχει καταστραφεί από την έκρηξη. Σε όσα σιδηροδρομικά ατυχήματα έχουμε εμπλακεί, υπό κανονικές συνθήκες η ανακριτική αρχή δίνει εντολή στον ΟΣΕ, “βγάλε το ταχογράφου και πες μας τι γράφει”. Στη συγκεκριμένη περίπτωση, θα ήθελα οι πραγματογνώμονες που θα οριστούν να είναι παρόντες κατά την εξαγωγή του ταχογράφου, αν μπορεί να γίνει, και κατά την έρευνα και τη μελέτη των καταγραφών ταχογράφου – που πρέπει να γίνει από ανεξάρτητους πραγματογνώμονες και όχι από τον ίδιο τον ΟΣΕ- ούτως ώστε να διασφαλιστεί η ακεραιότητα της». Όσον αφορά στο «μανιτάρι» ύψους δεκάδων μέτρων που σηκώθηκε μετά την έκρηξη, ο δικαστικός πραγματογνώμονας εξέφρασε με μεγάλη βεβαιότητα ότι υπήρξε ανάφλεξη των λαδιών που ρυθμίζουν το σύστημα φρένων. «Το σύστημα πέδησης λειτουργεί με λάδι, το οποίο είναι διαρκώς σε πίεση όταν εκραγεί ο χώρος ή η δεξαμενή η οποία έχει το λάδι και τα άλλα συστήματα απελευθερώνεται απότομα, εμφανίζεται αέριο και παίρνει φωτιά», σημείωσε. Όπως αναφέρουν πληροφορίες της ΕΡΤ, σε κάθε μηχανή υπήρχαν 2,5 τόνοι λαδιού, δηλαδή πέντε τόνοι λαδιού και στις δυο αμαξοστοιχίες. Με τη μετωπική σύγκρουση ανέβηκε η θερμοκρασία πάνω από το όριο αυτανάφλεξης, έσπασε το δοχείο, εκτοξεύτηκαν τα λάδια, πήραν φωτιά και δημιούργησαν αυτό το τεράστιο μανιτάρι Σημειώνεται ότι σύμφωνα με τις έρευνες της Αστυνομίας και της Πυροσβεστικής, η εμπορική αμαξοστοιχία μετέφερε λαμαρίνες, φρούτα και σιτηρά και όχι κάποιο εύφλεκτο υλικό. Μιλώντας για το «ανθρώπινο λάθος», ο κ Γκλαβόπουλος κατέληξε λέγοντας: «Το ορθό του κυρίου πρωθυπουργού είναι ότι δεν κατονόμασε ποιος έκανε το ανθρώπινο λάθος και αυτό πρέπει να ερευνηθεί. Όλοι θεωρούν ότι το ανθρώπινο λάθος είναι του σταθμάρχη Λαρίσης. Πράγματι, η τελευταία αλυσίδα ανθρώπινων λαθών εμφανίστηκε με τον χειρισμό του σταθμάρχη. Παρά ταύτα όμως θα πρέπει να διερευνηθούν η αλυσίδα των ανθρώπινων λαθών που οδήγησε στο τελευταίο λάθος αν είναι λάθος και αν υπάρχει η έγγραφη αποστολή τηλεγραφήματος ότι έρχεται εμπορική αμαξοστοιχία. Όταν λυθεί αυτό, θα αρχίσουμε να πάμε σε ένα επόμενο βήμα». Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562307386/tempi-oloklironontai-oi-ereynes-taytopoiithikan-55-apo-toys-57-nekroys/,Κοινωνία,Τέμπη: Ολοκληρώνονται οι έρευνες – Έχουν ταυτοποιηθεί 55 από τους 57 νεκρούς,2023-03-04T15:11:50+02:00,"
Newsroom","Ένας ακόμα νεκρός ταυτοποιήθηκε από την εξέταση δειγμάτων στα εγκληματολογικά εργαστήρια ανεβάζοντας τον συνολικό αριθμό των ταυτοποιημένων θυμάτων του τραγικού σιδηροδρομικού δυστυχήματος στα Τέμπη στα 55, σύμφωνα με την Αστυνομία που διενεργεί το δυσάρεστο έργο της αναγνώρισης. Υπενθυμίζεται ότι ο συνολικός αριθμός των επιβεβαιωμένων νεκρών είναι μέχρι στιγμής 57. Σύμφωνα με τις τελευταίες αναφορές από το Αρχηγείο της ΕΛ.ΑΣ., υπάρχουν και δύο δείγματα βιολογικού υλικού που έχουν δώσει συγγενείς, τα οποία δεν ταιριάζουν με αυτά των νεκρών. Αυτό δεν αποκλείεται να διαφοροποιήσει λίγο τον τελικό αριθμό των θυμάτων, αλλά ακόμα δεν έχουν ολοκληρωθεί οι διαδικασίες της εργαστηριακής έρευνας. Συγκεκριμένα, η Πυροσβεστική έστειλε άλλο ένα δείγμα βιολογικού υλικού από το τόπο του δυστυχήματος, το οποίο εντοπίστηκε κατά τη μετακίνηση της μηχανής της εμπορικής αμαξοστοιχίας χτες το βράδυ. Από το Αρχηγείο του ΠΣ, επίσης, έγινε γνωστό ότι η έρευνα στον τόπο του δυστυχήματος είναι στην τελική της φάση, με την απομάκρυνση των δύο μηχανών, που καθυστέρησε χτες λόγω βροχής. Από το πρωί έχει αποχωρήσει ο Ελληνικός Στρατός που συνέδραμε στις προσπάθειες της Πυροσβεστικής. Από το πρωί άνδρες της ΕΜΑΚ πραγματοποιούν εξονυχιστικούς ελέγχους, ενώ συλλέγουν προσωπικά αντικείμενα των επιβατών. Ενδεικτικό της δυσκολίας που αντιμετωπίζουν τα σωστικά συνεργεία είναι το σαθρό έδαφος στην περιοχή το οποίο από τις βροχοπτώσεις έχει μετατραπεί σε βάλτο. Σήμερα, αναμένεται να μεταφερθούν σε χώρο του ΟΣΕ στη Λάρισα, για περαιτέρω διερεύνηση, το τέταρτο και πέμπτο βαγόνι της μοιραίας αμαξοστοιχίας.  Θα ακολουθήσει η τελευταία «σάρωση» σε μια περιοχή περίπου 500 τετραγωνικών μέτρων. Αμέσως μετά θα ανακοινωθεί και η ολοκλήρωση των ερευνών, πιθανόν μέχρι το απόγευμα σήμερα, εκτός απροόπτου. Με πληροφορίες από ΑΠΕ-ΜΠΕ, ΕΡΤ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562307326/tragodia-sta-tempi-nea-prothesmia-elave-stathmarchis-tin-kyriaki-i-apologia-toy/,Κοινωνία,Τραγωδία στα Τέμπη: Νέα προθεσμία έλαβε ο σταθμάρχης – Την Κυριακή η απολογία του,2023-03-04T14:18:40+02:00,"
Newsroom","Νέα προθεσμία για το πρωί της Κυριακής έλαβε ο σταθμάρχης Λάρισας, προκειμένου να απολογηθεί για το τραγικό δυστύχημα των Τεμπών. Ο σταθμάρχης βρίσκεται αντιμέτωπος με τη βαριά κατηγορία της διατάραξης της ασφάλειας των συγκοινωνιών, αδίκημα που διώκεται, με βάση πρόσφατη τροποποίηση του Ποινικού Κώδικα, ως κακούργημα και επισύρει ποινές από δέκα χρόνια κάθειρξη έως ισόβια. Επίσης, αντιμετωπίζει και κατηγορίες για ανθρωποκτονίες από αμέλεια κατά συρροή, τόσες, όσοι οι άνθρωποι που χάθηκαν, αλλά και κατηγορίες για σωματικές βλάβες με τον ίδιο ποινικό χαρακτηρισμό, τόσες, όσοι θα είναι τελικά οι τραυματίες που βγήκαν ζωντανοί. Πάντως, σύμφωνα με το κατηγορητήριο που έχει συνταχθεί εις βάρος του, οι παραλείψεις είναι βαρύτατες, δεν περιορίζονται μόνον στο σφάλμα του να βάλει το τρένο σε λάθος κατεύθυνση, αλλά συνεχίζονται, καθώς από το ηλεκτρονικό σύστημα που ισχύει έως ένα σημείο στη Λάρισα, μπορούσε να δει το τρένο που εκινείτο λάθος και να διορθώσει τη μοιραία απόφασή του. Η αποτύπωση του κινούμενου τρένου είναι σε απόσταση 5,5 χιλιόμετρα από την ώρα που ξεκίνησαν οι συρμοί της αμαξοστοιχίας από τον σταθμό της Λάρισας και έως εκεί που υπάρχει η δυνατότητα ηλεκτρονικής παρακολούθησης της κίνησης. Μετά, τέτοιο σύστημα δεν υπήρχε. Επίσης κατά το κατηγορητήριο, δεν έλαβε υπόψη του –τρίτο λάθος– το ότι από τον σταθμάρχη των Νέων Πόρων ειδοποιήθηκε 17 λεπτά πριν από τη σύγκρουση ότι η εμπορευματική αμαξοστοιχία ήταν στην ίδια κατεύθυνση. Αλλωστε, όπως προκύπτει από την προανακριτική του απολογία, όπου ομολόγησε τα λάθη του, κατάλαβε τι είχε συμβεί όταν έμαθε για την τραγωδία. Την ίδια ώρα, όπως έγραφε σήμερα η «Κ», στην αναζήτηση ποινικών ευθυνών για την τραγωδία σε υπηρεσιακούς παράγοντες που είχαν την ευθύνη τοποθέτησης του σταθμάρχη ως υπεύθυνου βάρδιας στο κρίσιμο πόστο της Λάρισας, προχωρούν άμεσα οι εισαγγελικές αρχές. Σύμφωνα με πληροφορίες, ο εποπτεύων το σύνολο των ανακρίσεων, προϊστάμενος της Εισαγγελίας Εφετών Λάρισας, Σταμάτης Δασκαλόπουλος, ζήτησε να στραφούν οι έρευνες στην αναζήτηση όλων των δεδομένων για το πώς ο άπειρος σταθμάρχης ήταν μόνος του επί 4 ημέρες στο πόστο της Λάρισας και μάλιστα, όταν κατά τη διάρκεια του τριημέρου της Καθαράς Δευτέρας, η κίνηση των τρένων ήταν μεγάλη.   "
kathimerini.gr,https://www.kathimerini.gr/society/562307284/tempi-den-tha-symmetaschei-stin-epitropi-empeirognomonon-o-thanasis-ziliaskopoylos-i-dilosi-toy/,Κοινωνία,Τέμπη: Αποσύρεται από την Επιτροπή Εμπειρογνωμόνων ο Θανάσης Ζηλιασκόπουλος – Η δήλωσή του,2023-03-04T13:44:00+02:00,"
Newsroom","Δεν θα αναλάβει τα καθήκοντά του στην τριμελή επιτροπή διερεύνησης των αιτιών του τραγικού δυστυχήματος στα Τέμπη ο καθηγητής Θανάσης Ζηλιασκόπουλος, ο οποίος είχε διατελέσει στο παρελθόν πρόεδρος και CEO της ΤΡΑΙΝΟΣΕ.  Την απόφασή του γνωστοποιεί ο ίδιος με δήλωσή του.  Στη θέση του κ. Ζηλιασκόπουλου, σύμφωνα με ανακοίνωση του υπ. Μεταφορών, τοποθετείται ο κ. Χρήστος Πυργίδης, καθηγητής Sιδηροδρομικής στο Αριστοτέλειο Πανεπιστήμιο Θεσσαλονίκης. Στις άλλες δύο θέσεις παραμένουν οι Ιωάννης-Κωνσταντίνος Χαλκιάς, επίτιμος πρόεδρος του Νομικού Συμβουλίου του Κράτους, ως πρόεδρος και Βασίλειος Προφυλλίδης, καθηγητής της Συγκοινωνιακής Τεχνικής στο Δημοκρίτειο Πανεπιστήμιο Θράκης, ως μέλος. «Μετά την τοποθέτησή μου ως μέλους της επιτροπής διερεύνησης των αιτιών του τραγικού δυστυχήματος στα Τέμπη, υπό την ιδιότητα μου ως καθηγητή Mεταφορών στο Πανεπιστήμιο Θεσσαλίας, ακολούθησε σειρά δηλώσεων και δημοσιευμάτων εκ μέρους πολιτικών προσώπων που με αφορούσαν, σχετικά με την παρελθούσα θητεία μου ως προέδρου και διευθύνοντος συμβούλου της ΤΡΑΙΝΟΣΕ ΑΕ. Λόγω της ιδιαίτερης βαρύτητας της Επιτροπής, για το σύνολο της ελληνικής κοινωνίας, δεν θα ήθελα η ιδιότητα μου εκείνη να χρησιμοποιηθεί ως άλλοθι για να πληγεί η ακεραιότητα και η αμεροληψία των εργασιών και του πορίσματος της Επιτροπής. Για τον λόγο αυτό, δεν θα αναλάβω τα καθήκοντα μου στην Επιτροπή και παραμένω στη διάθεση της πολιτείας, στο μέτρο που μπορώ να φανώ χρήσιμος λόγω της ειδικότητάς μου». Υπενθυμίζεται ότι η επιστροπή συστάθηκε χωρίς να υπάρξει συναίνεση μεταξύ κυβέρνησης και κομμάτων της αντιπολίτευσης.  Από τον ΣΥΡΙΖΑ, όπως διεφάνη και κατά τη χθεσινή ανακοίνωση με την οποία ζητούν συγκεκριμένες απαντήσεις από την κυβέρνηση και προσωπικά από τον κ. Μητσοτάκη, δεν υπήρχε περίπτωση να συναινέσουν σε μια επιτροπή η οποία έχει επικεφαλής τον στενό συνεργάτη του πρωθυπουργού και υπουργό Επικρατείας, Γιώργο Γεραπετρίτη. Στο κόμμα της αξιωματικής αντιπολίτευσης σημείωναν πως «δεν γίνεται ο ελεγχόμενος να είναι ταυτόχρονα και ελεγκτής» και χαρακτήριζαν προπομπό τη «σπουδή του κ. Μητσοτάκη να μιλήσει για ανθρώπινο λάθος, πριν αρχίσει η έρευνα». Ο ΣΥΡΙΖΑ επικρίνει την κυβέρνηση λέγοντας πως «αν ήθελε διακομματική επιτροπή θα μπορούσε να ζητήσει προτάσεις από όλα τα κόμματα» και αυτό που επιθυμεί ο πρωθυπουργός είναι «ένα βολικό προεκλογικό πόρισμα που θα επικυρώνει την ετυμηγορία που ήδη έχει βγάλει». Η ανακοίνωση καταλήγει πως τα αίτια «θα διερευνηθούν όχι από τις επιτροπές που ορίζουν οι ελεγχόμενοι, αλλά από τις αρμόδιες αρχές». Από την πλευρά του και το ΠΑΣΟΚ αρνήθηκε να μπει σε συζήτηση για τη σύνθεση της επιτροπής για δύο λόγους: Πρώτον, καθώς όπως λένε από τη Χαρ. Τρικούπη ο πρωθυπουργός με την ανακοίνωσή του έχει ήδη βγάλει το πόρισμα πως πρόκειται για ανθρώπινο λάθος και, δεύτερον, η επιτροπή έχει χαρακτηριστεί υπερκομματική και όχι διακομματική, άρα δεν υφίσταται λόγος εμπλοκής. Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562307248/tempi-apotheosi-gia-ton-diasosti-tis-emak-kai-proponiti-toy-paok-poy-lygise-sto-simeio-toy-dystychimatos/,Κοινωνία,Τέμπη: Αποθέωση για τον διασώστη της ΕΜΑΚ και προπονητή του ΠΑΟΚ που «λύγισε» στο σημείο του δυστυχήματος,2023-03-04T13:24:34+02:00,"
Newsroom","Πρόκειται για μια εικόνα που συγκίνησε και έγινε viral: ο διασώστης της ΕΜΑΚ Ιωάννης Παπαγιαννάκης ξεσπάει σε δάκρυα, καθώς επιχειρεί στο σημείο της τραγωδίας στα Τέμπη. Η φωτογραφία του Γιάννη Λιάκου από το Intime News κόσμησε και το πρωτοσέλιδο της «Καθημερινής» της 2ης Μαρτίου 2023. Ο κ. Παπαγιαννάκης, ο οποίος είναι και προπονητής της εφηβικής ομάδας πόλο του ΠΑΟΚ, ολοκλήρωσε τα καθήκοντά του στα Τέμπη και επέστρεψε στο κολυμβητήριο. Εκεί, καταχειροκροτήθηκε από μικρούς και μεγάλους για την προσφορά του. #PAOKfamily Καθολικό χειροκρότημα απ’ όλη την Οικογένεια πόλο του ΠΑΟΚ, κατά την είσοδο του προπονητή, Ιωάννη Παπαγιαννάκη, στο Ποσειδώνιο Κολυμβητήριο.  Σεβασμός!🙏 #Τέμπη pic.twitter.com/27d43VlJu9 — AC PAOK | Α.Σ. ΠΑΟΚ (@AC_PAOK) March 3, 2023  Οι αθλητές των ακαδημιών της ομάδας τον υποδέχθηκαν στο «Ποσειδώνιο» κολυμβητήριο με χαμόγελα και «μπράβο», όπως φαίνεται από το βίντεο που ανήρτησε ο ερασιτέχνης ΠΑΟΚ στα social media. «Η συγκλονιστική φωτογραφία του δικού μας, Ιωάννη Παπαγιαννάκη, προπονητή της εφηβικής ομάδας πόλο του ΠΑΟΚ, ο οποίος υπηρετεί στα ΕΜΑΚ. Μόνο περηφάνια για τον δικό μας «Ήρωα»!» αναφέρθηκε σε δεύτερο tweet του ερασιτέχνη, στην οποία παρουσιάζεται το καρέ που ξεχώρισε. #PAOKfamily Η συγκλονιστική φωτογραφία του δικού μας, Ιωάννη Παπαγιαννάκη, προπονητή της εφηβικής ομάδας πόλο του ΠΑΟΚ, ο οποίος υπηρετεί στα ΕΜΑΚ.  Μόνο περηφάνια για τον δικό μας «Ήρωα» στα #Τέμπη!#ACPAOK #PAOK #HereIsNorth pic.twitter.com/239raPMfBX — AC PAOK | Α.Σ. ΠΑΟΚ (@AC_PAOK) March 2, 2023  Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562307101/tempi-i-katastasi-ton-traymation-sta-nosokomeia-tis-larisas-pente-paramenoyn-se-meth/,Κοινωνία,Τέμπη: Η κατάσταση των τραυματιών στα νοσοκομεία της Λάρισας – Πέντε παραμένουν σε ΜΕΘ,2023-03-04T10:26:39+02:00,"
Newsroom","Για την κατάσταση των τραυματιών από το σιδηροδρομικό δυστύχημα στα Τέμπη μίλησε ο κ. Κωνσταντίνος Γιαννακόπουλος, Πρόεδρος Ιατρικού Συλλόγου Λάρισας, στην ΕΡΤ. Όπως είπε, στο Γενικό Νοσοκομείο Λάρισας από τους 20 που νοσηλεύονταν έχουν μείνει στο νοσοκομείο 7 ασθενείς, οι άλλοι έχουν πάρει εξιτήριο. Οι 6 νοσηλεύονται σε κοινούς θαλάμους κι ένας σε ΜΕΘ με κρανιοεγκεφαλικές κακώσεις. Στο Πανεπιστημιακό Λάρισας από τους 25 ασθενείς, πλέον νοσηλεύονται 13, οι εννιά σε κοινούς θαλάμους και 4 στην εντατική. Ένα περιστατικό με βαριά κρανιοεγκεφαλική κάκωση έχει διακομιστεί στη Θεσσαλονίκη και ένα περιστατικό με εγκαύματα στο Παπανικολάου. Πηγή: ΕΡΤ   "
kathimerini.gr,https://www.kathimerini.gr/society/562307008/tragodia-sta-tempi-simera-i-apologia-toy-stathmarchi-poy-strefontai-oi-ereynes/,Κοινωνία,Τραγωδία στα Τέμπη: Σήμερα η απολογία του σταθμάρχη – Πού στρέφονται οι έρευνες,2023-03-04T07:14:50+02:00,"
Ιωάννα Μάνδρου","Στην αναζήτηση ποινικών ευθυνών για την τραγωδία στα Τέμπη σε υπηρεσιακούς παράγοντες που είχαν την ευθύνη τοποθέτησης του σταθμάρχη ως υπεύθυνου βάρδιας στο κρίσιμο πόστο της Λάρισας, προχωρούν άμεσα οι εισαγγελικές αρχές, ενώ σήμερα ο κατηγορούμενος θα απολογηθεί, μετά την προθεσμία που έλαβε την Πέμπτη.  Σύμφωνα με πληροφορίες, ο εποπτεύων το σύνολο των ανακρίσεων, προϊστάμενος της Εισαγγελίας Εφετών Λάρισας, Σταμάτης Δασκαλόπουλος, ζήτησε να στραφούν οι έρευνες στην αναζήτηση όλων των δεδομένων για το πώς ο άπειρος σταθμάρχης ήταν μόνος του επί 4 ημέρες στο πόστο της Λάρισας και μάλιστα, όταν κατά τη διάρκεια του τριημέρου της Καθαράς Δευτέρας, η κίνηση των τρένων ήταν μεγάλη. Σοκαριστικά είναι τα πρώτα στοιχεία από τις κατασχέσεις που έγιναν χθες με εισαγγελική εντολή στα γραφεία του ΟΣΕ στη Λάρισα, από τα οποία προκύπτει ότι o σταθμάρχης βρισκόταν στο συγκεκριμένο πόστο μόνον για πέντε ημέρες. Από αυτές τις τέσσερις μόνος του, χωρίς την παρουσία άλλου έμπειρου σταθμάρχη. Συγκεκριμένα, όπως προκύπτει, το πενθήμερο υπηρεσίας του ξεκίνησε την περασμένη Παρασκευή στις 24 Φεβρουαρίου στο πόστο της Λάρισας. Την ημέρα εκείνη ήταν σε καθεστώς μαθητείας. Ομως τις επόμενες ημέρες, Σάββατο, Κυριακή, Καθαρά Δευτέρα και Τρίτη, ήταν μόνος του, ως βασικός σταθμάρχης. Λίγο νωρίτερα είχε υπηρετήσει σε άλλα πόστα, όπως στην Καλαμπάκα και στους Νέους Πόρους. Ειδικότερα, στην Καλαμπάκα εργάστηκε από την 1η Φεβρουαρίου έως τις 14 του ίδιου μήνα. Στη συνέχεια έκανε μαθητεία για τρεις ημέρες στον σταθμό Νέων Πόρων, όπου και εργάστηκε ως βασικός σταθμάρχης για δύο ημέρες στις 22 και στις 23 του μήνα. Την επομένη πήγε στη Λάρισα. Στη Λάρισα όμως είχε υπηρετήσει ως μαθητευόμενος και στο τέλος Ιανουαρίου για πέντε ημέρες, ενώ συνολικά η υπηρεσία του ως βασικού σταθμάρχη και στα τρία πόστα που εργάστηκε ήταν μόλις 16 ημέρες. Τώρα για την ποινική του μεταχείριση. Σήμερα, Σάββατο, απολογείται ενώπιον της τακτικής ανακρίτριας που έχει αναλάβει την υπόθεση με τη βαριά κατηγορία της διατάραξης της ασφάλειας των συγκοινωνιών, αδίκημα που διώκεται, με βάση πρόσφατη τροποποίηση του Ποινικού Κώδικα, ως κακούργημα και επισύρει ποινές από δέκα χρόνια κάθειρξη έως ισόβια. Επίσης, αντιμετωπίζει και κατηγορίες για ανθρωποκτονίες από αμέλεια κατά συρροή, τόσες, όσοι οι άνθρωποι που χάθηκαν, αλλά και κατηγορίες για σωματικές βλάβες με τον ίδιο ποινικό χαρακτηρισμό, τόσες, όσοι θα είναι τελικά οι τραυματίες που βγήκαν ζωντανοί. Πάντως, σύμφωνα με το κατηγορητήριο που έχει συνταχθεί εις βάρος του, οι παραλείψεις είναι βαρύτατες, δεν περιορίζονται μόνον στο σφάλμα του να βάλει το τρένο σε λάθος κατεύθυνση, αλλά συνεχίζονται, καθώς από το ηλεκτρονικό σύστημα που ισχύει έως ένα σημείο στη Λάρισα, μπορούσε να δει το τρένο που εκινείτο λάθος και να διορθώσει τη μοιραία απόφασή του. Η αποτύπωση του κινούμενου τρένου είναι σε απόσταση 5,5 χιλιόμετρα από την ώρα που ξεκίνησαν οι συρμοί της αμαξοστοιχίας από τον σταθμό της Λάρισας και έως εκεί που υπάρχει η δυνατότητα ηλεκτρονικής παρακολούθησης της κίνησης. Μετά, τέτοιο σύστημα δεν υπήρχε. Επίσης κατά το κατηγορητήριο, δεν έλαβε υπόψη του –τρίτο λάθος– το ότι από τον σταθμάρχη των Νέων Πόρων ειδοποιήθηκε 17 λεπτά πριν από τη σύγκρουση ότι η εμπορευματική αμαξοστοιχία ήταν στην ίδια κατεύθυνση. Αλλωστε, όπως προκύπτει από την προανακριτική του απολογία, όπου ομολόγησε τα λάθη του, κατάλαβε τι είχε συμβεί όταν έμαθε για την τραγωδία. "
kathimerini.gr,https://www.kathimerini.gr/opinion/562306348/to-katorthoma-sta-tempi/,Απόψεις,Το «κατόρθωμα» στα Τέμπη,2023-03-05T20:58:00+02:00,"
Τάκης Θεοδωρόπουλος","Μετά το πλοίο, ο σιδηρόδρομος είναι το αγαπημένο μου μέσο μεταφοράς. Και στις δύο περιπτώσεις το ταξίδι διαρκεί. Συνειδητοποιείς ότι ο χρόνος μετράει για να αλλάξεις τόπο. Κάτι που δεν ισχύει για το αεροπλάνο. Φτάνεις στην άλλη άκρη της Γης και το αεροδρόμιο είναι το ίδιο. Δεν ισχύει το ίδιο με το πλοίο ή με τον σιδηρόδρομο. Οταν το πλοίο αράξει στο λιμάνι του αιγαιοπελαγίτικου νησιού, κουβαλάς μέσα σου την εικόνα της θάλασσας. Θυμάμαι πάντα τον Ζαν Πιερ Βερνάν. Ξαπλωμένος στο κατάστρωμα αναρωτιόταν αν η Σελήνη που βλέπει είναι η ίδια που έβλεπαν και οι ομηρικοί ήρωες. Λίγο πριν, ο Αρμστρονγκ είχε κάνει το μεγάλο βήμα για την ανθρωπότητα. Αν την άνοιξη εκείνη που δεν γίνονταν πτήσεις εξαιτίας της έκρηξης του ηφαιστείου στην Ισλανδία δεν είχα πάρει το τρένο για τη Θεσσαλονίκη, δεν θα είχα δει τον Μπράλο, ή και τον Παλαιοφάρσαλο, το τοπίο όπου ο Ιούλιος Καίσαρ νίκησε τον αντίπαλό του Πομπήιο. Για ορισμένους ιστορικούς η φυλή των Βλάχων κατάγεται από τις λεγεώνες του Πομπηίου που μετά την ήττα σκορπίστηκαν στα Βαλκάνια. Ο σιδηρόδρομος παρ’ ημίν είναι ένα περιφρονημένο μέσο μεταφοράς. Μας το δείχνει ο ελληνικός κινηματογράφος του καιρού εκείνου. Ηταν το προνομιούχο μέσο της εσωτερικής μετανάστευσης. Οι χωρικοί έβγαιναν στον Σταθμό Λαρίσης πριν πάνε στην Ομόνοια. Κάτι ντιζελομηχανές που βογγούσαν στον ανήφορο, κατάφερναν όμως να φτάσουν στον προορισμό τους. Θυμάμαι ακόμη την εικόνα του σιδηροδρομικού υπαλλήλου. Πηλήκιο, στολή, αυστηρότητα, κοινώς αίσθημα ευθύνης, αίσθημα ότι επιτελεί έναν ρόλο απαραίτητο για το κοινωνικό σύνολο. Δεν είχαν τεχνολογικά μέσα για να υποστηρίξουν το έργο τους. Είχαν όμως το αίσθημα ευθύνης. Ανθρωποι φτωχοί, με μισθό που μόλις έφτανε για να συντηρήσουν την οικογένειά τους, όμως με το αίσθημα του καθήκοντος. Διάβασα μια συγκινητική ανάρτηση του φίλου και συναδέλφου Κώστα Ρεσβάνη στο fb. Ο πατέρας του ήταν σιδηροδρομικός κι ο ίδιος λέει σήμερα πόσο αγάπησε τον σιδηρόδρομο χάρη στον πατέρα του. Στην Ελλάδα της ψωροκώσταινας ο σιδηρόδρομος ήταν παράγων της κοινωνικής ζωής. Στην Ελλάδα της πλουτοκώσταινας, όπως την αποκαλεί ο φίλος Πέτρος Μάρκαρης, ο σιδηρόδρομος είναι απαξιωμένος στην κοινωνική συνείδηση. Και αντιμετωπίζεται από την πολιτεία ως υποχρέωση απέναντι στις επιταγές της προσαρμογής μας στην Ευρωπαϊκή Ενωση. Φτιάξαμε αυτοκινητοδρόμους για να αντέξουν τα κυβικά μας. Παρ’ όλ’ αυτά παραμένουμε πρωταγωνιστές στα θανατηφόρα τροχαία. Τα πράγματα θα αλλάξουν μόνον όταν η ελληνική κοινωνία καταφέρει να αλλάξει τη στάση της απέναντι στο αίσθημα της ευθύνης. Οταν καταφέρει να προτάξει τις υποχρεώσεις της απέναντι στα δικαιώματά της. Σήμερα διεκδικούμε ρόλο πρωταγωνιστή και στα θανατηφόρα σιδηροδρομικά. Πώς τα καταφέραμε; Il faut le faire, που λένε και οι Γάλλοι. Η τραγωδία που συνέβη στα Τέμπη μοιάζει με κατόρθωμα. Ξεκινώντας από τον σταθμάρχη και φτάνοντας ώς τους διοικητές του και την πολιτική ηγεσία. Ας μη γελιόμαστε: Χρειάστηκε μεγάλη κατανάλωση αμέλειας για να φτάσουμε ώς τον εφιάλτη. Πολλοί γύρισαν την πλάτη στις ευθύνες τους, πολλοί τις αγνόησαν. Ακόμη περισσότεροι γύρισαν τις πλάτες τους σε όσους τα αγνοούσαν. Δεν είμαι αισιόδοξος. Πιστεύω ότι τα πράγματα θα αλλάξουν μόνον όταν η ελληνική κοινωνία καταφέρει να αλλάξει τη στάση της απέναντι στο αίσθημα της ευθύνης. Οταν καταφέρει να προτάξει τις υποχρεώσεις της απέναντι στα δικαιώματά της. Τιτάνιο έργο, θα μου πείτε. Οπως είχε πει και ο στρατηγός Ντε Γκωλ όταν, κατά την απελευθέρωση, κάποιος τον υποδέχθηκε με το πανό: «Θάνατος στους ηλιθίους». "
kathimerini.gr,https://www.kathimerini.gr/politics/562306126/tempi-porisma-prin-apo-tis-kalpes/,Η ΑΝΑΤΟΜΙΑ ΜΙΑΣ ΤΡΑΓΩΔΙΑΣ,Τέμπη: Πόρισμα πριν από τις κάλπες,2023-03-06T07:18:34+02:00,"
Κωστής Π. Παπαδιόχος","Τη δύσκολη «επόμενη ημέρα» της εθνικής τραγωδίας στα Τέμπη επιχειρεί να σχεδιάσει η κυβέρνηση, με το Μέγαρο Μαξίμου να καλείται να λάβει άμεσα αποφάσεις για την ενίσχυση της ασφάλειας των σιδηροδρομικών μεταφορών, τον τρόπο διαχείρισης της επερχόμενης σφοδρής σύγκρουσης με τον ΣΥΡΙΖΑ με φόντο τον ΟΣΕ, αλλά και τον χρόνο των εκλογών, καθώς η ημερομηνία της 9ης Απριλίου παρότι παραμένει η επικρατέστερη δεν μπορεί να θεωρείται πλέον δεδομένη. Το άμεσο στοίχημα για την κυβέρνηση είναι να καταδείξει ότι η γραμμή «όλα στο φως» που εκπέμπει ο πρωθυπουργός Κυριάκος Μητσοτάκης είναι ειλικρινής και θα υπηρετηθεί μέχρι τέλους, αλλά και ότι, έστω εκ των υστέρων, αναλαμβάνονται πρωτοβουλίες για την ενίσχυση της ασφάλειας των σιδηροδρομικών μεταφορών. Σε αυτή την κατεύθυνση ελήφθησαν οι αποφάσεις: • Συγκρότησης υπερκομματικής επιτροπής εμπειρογνωμόνων που θα καταλήξει σε πόρισμα για τα συστημικά αίτια και τις διαχρονικές παραλείψεις που οδήγησαν στην τραγωδία στα Τέμπη. Οπως τονίζεται, το πόρισμα θα πρέπει να έχει ολοκληρωθεί «σε εβδομάδες και όχι μήνες», τοποθέτηση που «φωτογραφίζει» τη βούληση να δημοσιοποιηθεί πριν από τις επερχόμενες εκλογές. • Επιτάχυνσης των έργων εκσυγχρονισμού των υποδομών με την αντιμετώπιση, για παράδειγμα, τυχόν προβλημάτων σε σχέση με υφιστάμενους διαγωνισμούς. Στόχος, το σύστημα τηλεδιοίκησης να έχει ολοκληρωθεί σε όλο το δίκτυο τον Σεπτέμβριο, όπως προβλεπόταν, ή και νωρίτερα. • Ενίσχυσης –με τα υφιστάμενα μέσα– των κανόνων ασφαλείας για τα σιδηροδρομικά δρομολόγια, μέχρι να ολοκληρωθούν τα έργα τα οποία έχουν δρομολογηθεί. Σε αυτή την κατεύθυνση θα μπορούσε να αποφασιστεί, για παράδειγμα, η τοποθέτηση δύο σταθμαρχών σε όλους τους σταθμούς ελέγχου. Κάποιοι στην κυβέρνηση επισημαίνουν ότι το δυστύχημα θα κυριαρχήσει στην προεκλογική αντιπαράθεση, ακόμη κι αν οι κάλπες αναβληθούν. Το δεύτερο ζητούμενο για την κυβέρνηση είναι η πολιτική διαχείριση της τραγωδίας στα Τέμπη, καθώς προεξοφλείται πως ο ΣΥΡΙΖΑ θα την αναδείξει σε κεντρικό πεδίο αντιπαράθεσης με την κυβέρνηση κατά την προεκλογική περίοδο, ανεξαρτήτως του χρόνου κατά τον οποίο θα στηθούν οι κάλπες. Η κυβέρνηση είναι δεδομένο ότι επωμίζεται κόστος από το πολύνεκρο δυστύχημα, καθώς δεν συνέβη κατά το πρώτο διάστημα της θητείας της, αλλά λίγο πριν από την ολοκλήρωση της τετραετίας. Το Μέγαρο Μαξίμου αναγνωρίζει την ανωτέρω πραγματικότητα, αλλά θεωρεί πως ακόμη και έτσι το μέτρο σύγκρισης με τον ΣΥΡΙΖΑ δεν θα αποβεί τελικά εις βάρος της κυβέρνησης. Οπως τονίζεται, «είναι σαφές πως επί διακυβέρνησης Ν.Δ. σε κάποιους τομείς προχώρησε ο εκσυγχρονισμός της χώρας και σε άλλους όχι. Στον ΟΣΕ προφανώς ισχύει το δεύτερο. Το ερώτημα είναι ποιος μπορεί να τον προχωρήσει το επόμενο διάστημα: Ο Μητσοτάκης ή ο Τσίπρας;». Παράλληλα, από κυβερνητικά στελέχη επισημαίνεται, σε σχέση με το Μάτι που από ορισμένους επιχειρείται να αναδειχθεί ως μέτρο σύγκρισης, πως στην τραγωδία στα Τέμπη εντοπίζονται οι χρόνιες παθογένειες του ελληνικού κράτους, αλλά καθοριστικό ρόλο διαδραμάτισε και το ανθρώπινο λάθος. Επίσης δεν καταβλήθηκε καμία προσπάθεια συσκότισης ή μετάθεσης ευθυνών, με χαρακτηριστικότερο παράδειγμα ότι λίγες ώρες μετά το πολύνεκρο δυστύχημα ο υπουργός Μεταφορών Κώστας Καραμανλής υπέβαλε την παραίτησή του, η οποία έγινε άμεσα αποδεκτή από τον πρωθυπουργό. Τέλος τονίζεται πως και σε άλλες περιπτώσεις όπου κατά τη διάρκεια της θητείας του διαπιστώθηκαν σοβαρότατα προβλήματα, όπως οι καταστροφικές πυρκαγιές του 2021 και η κακοκαιρία «Μήδεια», ο κ. Μητσοτάκης πέραν της αυτοκριτικής στην οποία προχώρησε ανέλαβε πρωτοβουλίες, με αποτέλεσμα αντίστοιχα φαινόμενα να μην επαναληφθούν. Εντός της εβδομάδας ο πρωθυπουργός θα λάβει τις τελικές αποφάσεις του για την ημερομηνία των εκλογών. Εάν δηλαδή θα επιμείνει στον αρχικό σχεδιασμό του για προσφυγή στις κάλπες στις 9 Απριλίου ή εάν θα τις μεταθέσει για αργότερα – με επικρατέστερο σενάριο σε αυτή την περίπτωση τις 14 ή 21 Μαΐου. Ο κ. Μητσοτάκης «απαγόρευσε» κάθε συζήτηση για τον χρόνο των εκλογών στο Μέγαρο Μαξίμου τις προηγούμενες ημέρες ως ένδειξη σεβασμού στη μνήμη των νεκρών και προς τις οικογένειές τους, αλλά και εξαιτίας της κατάστασης θλίψης και οργής στην οποία έχει περιέλθει μετά την εθνική τραγωδία η ελληνική κοινωνία. Οπως προαναφέρθηκε, ο κ. Μητσοτάκης αναμένεται να «κλειδώσει» πολύ σύντομα τον χρόνο των εκλογών, καθώς ειδικά στην περίπτωση που αυτές θα διεξαχθούν στις 9 Απριλίου, θα πρέπει να ρυθμιστούν εκκρεμότητες όπως η ψήφιση σειράς νομοσχεδίων και να προσδιοριστεί η ημερομηνία διάλυσης της Βουλής. Οσοι θεωρούν ότι οι εκλογές θα πρέπει να «καθυστερήσουν», προτάσσουν ως βασικό επιχείρημα ότι σταδιακά η τραγωδία στα Τέμπη θα περάσει σε δεύτερο πλάνο. Ορισμένοι επισημαίνουν ακόμη και πως πρακτικά τα μνημόσυνα των θυμάτων θα συμπέσουν με την ημέρα των εκλογών. Στον αντίποδα, όσοι τάσσονται υπέρ της τήρησης του αρχικού χρονοδιαγράμματος του πρωθυπουργού σημειώνουν πως η σιδηροδρομική τραγωδία θα αποτελέσει κεντρικό θέμα της πολιτικής αντιπαράθεσης ανεξάρτητα από τον χρόνο των εκλογών. Παράλληλα τονίζουν πως όλος ο πολιτικός σχεδιασμός της Ν.Δ. κατέτεινε σε εκλογές στις 9 Απριλίου και δεν πρέπει να μεταβληθεί, ενώ δεν συνάδει με το προφίλ του κ. Μητσοτάκη να εμφανίζεται να λαμβάνει κρίσιμες αποφάσεις με βάση μικροκομματικά οφέλη. Τέλος υπάρχουν και κυβερνητικά στελέχη που κάνουν λόγο για μίνι μετάθεση των εκλογών, με τις κάλπες να στήνονται μία εβδομάδα μετά το Πάσχα, δηλαδή στις 23 Απριλίου. Η συγκεκριμένη ημερομηνία έχει το «μείον» ότι μπορεί να οδηγήσει σε δεύτερες κάλπες εν μέσω Πανελλαδικών Εξετάσεων. Πάντως, εκλογές παράλληλα με τις Πανελλαδικές είχαν διεξαχθεί και το 2012 χωρίς να υπάρξουν προβλήματα. Oλα τα κόμματα αναμένουν, προς τα μέσα της επόμενης εβδομάδας, και τον επερχόμενο νέο κύκλο των δημοσκοπήσεων που θα αποτυπώνει τον πολιτικό αντίκτυπο της τραγωδίας. Ενα ερώτημα που απασχολεί τα κομματικά επιτελεία είναι η τραγωδία να έχει πυροδοτήσει αντισυστημικά αντανακλαστικά σε μερίδα των ψηφοφόρων – κυρίως των νέων. Το συγκεκριμένο σενάριο ενισχύεται από το γεγονός ότι είναι δεδομένο και θα καθίσταται σταδιακά περισσότερο σαφές πως οι ευθύνες για την κατάσταση των σιδηροδρόμων είναι διαχρονικές και διαχέονται στα κόμματα εξουσίας. 9 Απριλίου παραμένει η επικρατέστερη ημερομηνία για τη διεξαγωγή των εκλογών, χωρίς να θεωρείται όμως πλέονδεδομένη. 14 ή 21 Mαΐου είναι οι δύο επικρατέστερες ημερομηνίες διεξαγωγής των εκλογών σε περίπτωση που αποφασιστεί μετάθεσή τους.  To 2012 στήθηκαν κάλπες ταυτόχρονα με τη διεξαγωγή των Πανελλαδικών Εξετάσεων χωρίς να υπάρξουν προβλήματα.   11.40 το βράδυ της Τρίτης η κυβέρνηση είχε ενημερωθεί για το συμβάν, καθώς στο σημείο είχαν φθάσει ήδη 30 ασθενοφόρα και τα πρώτα οχήματα της Πυροσβεστικής. "
kathimerini.gr,https://www.kathimerini.gr/politics/562306111/tempi-oi-48-ores-toy-synagermoy-sto-megaro-maximoy/,Η ΑΝΑΤΟΜΙΑ ΜΙΑΣ ΤΡΑΓΩΔΙΑΣ,Τέμπη: Οι 48 ώρες του συναγερμού στο Μέγαρο Μαξίμου,2023-03-06T17:09:51+02:00,"
Σταύρος Παπαντωνίου","Μόλις λίγα λεπτά μετά τις 11.20 το βράδυ που συνέβη η μοιραία σύγκρουση στα Τέμπη μεταξύ των δύο τρένων, ο Κυριάκος Μητσοτάκης ενημερώθηκε για το συμβάν. Στα πολύ πρώτα εκείνα λεπτά οι πληροφορίες δεν ήταν σαφείς για το μέγεθος της τραγωδίας, ωστόσο πολύ σύντομα, περίπου 15 λεπτά μετά τη σύγκρουση, άρχισε να γίνεται αντιληπτό το μέγεθος, καθώς τα πρώτα οχήματα του ΕΚΑΒ που κατέφθασαν στο σημείο ενημέρωσαν πως πρόκειται για σοβαρή σύγκρουση και όχι εκτροχιασμό. Ηδη στις 11.40 στο σημείο είχαν φθάσει 30 ασθενοφόρα, 15 περιπολικά και συνολικά 32 άνδρες της Ελληνικής Αστυνομίας και τα πρώτα οχήματα της Πυροσβεστικής για την κατάσβεση της πυρκαγιάς. Με τη μετάβαση στο σημείο των πρώτων σωμάτων ασφαλείας έφθασε στην Αθήνα η πρώτη σαφής εικόνα πως επρόκειτο για ένα πολύ σοβαρό δυστύχημα. Μετά την πρώτη κινητοποίηση των δυνάμεων ξεκίνησε και ο πρώτος υπουργός για να μεταβεί στο σημείο. Με δεδομένο πλέον πως υπήρχαν δεκάδες τραυματίες και νεκροί, ο Θάνος Πλεύρης ξεκίνησε περίπου στις 12 τα μεσάνυχτα για τη Λάρισα, ώστε να συντονιστεί η κατάσταση στα νοσοκομεία. Παράλληλα έγινε και η πρώτη «συγκέντρωση» των κυβερνητικών στελεχών στο συντονιστικό της Πολιτικής Προστασίας στην Κηφισίας. Από τις δύο τα ξημερώματα ήταν εκεί, πλην του «οικοδεσπότη» Χρήστου Στυλιανίδη και του υφυπουργού Ευάγγελου Τουρνά, ο υπουργός Προστασίας του Πολίτη Τάκης Θεοδωρικάκος, ο διευθυντής του πρωθυπουργού Γιάννης Μπρατάκος, ο «κλαδάρχης» υποστράτηγος Γιώργος Μιχαλόπουλος, ο αρχηγός του Πυροσβεστικού Σώματος Γιώργος Πουρναράς, οι δύο εκπρόσωποι Τύπου Πυροσβεστικής και Αστυνομίας, ο γ.γ. της Πολιτικής Προστασίας Βασίλης Παπαγεωργίου, και ακόμη ο υπουργός Επικρατείας Ακης Σκέρτσος και ο αν. διευθυντής του γραφείου Τύπου, Γιώργος Ευθυμίου. Οσο περνούσε η ώρα οι πληροφορίες για νεκρούς αυξάνονταν, ενώ ο πρωθυπουργός ενημερωνόταν σε πραγματικό χρόνο από τον διευθυντή του, Γιάννη Μπρατάκο. Στη 1.20 η ενημέρωση που έφθασε στην Πολιτική Προστασία έλεγε για 7 νεκρούς. Στις 2.20 οι νεκροί επισήμως είχαν φθάσει τους 10. Η εκτίμηση της κατάστασης άρχισε να γίνεται πιο καθαρή, με αποτέλεσμα στις 3 τα ξημερώματα να γίνει η πρώτη δημόσια ενημέρωση από τους εκπροσώπους των σωμάτων ασφαλείας. Οταν ο εκπρόσωπος της Hellenic Train ρωτήθηκε πόσοι ήταν οι επιβαίνοντες δεν είχε σαφή απάντηση, προκαλώντας την έκρηξη των κυβερνητικών στελεχών. Αργά τα ξημερώματα της Τετάρτης εμφανίστηκε και ένας εκπρόσωπος της εταιρείας Hellenic Train. Οταν ρωτήθηκε πόσοι ήταν οι επιβαίνοντες δεν είχε σαφή απάντηση, προκαλώντας την έκρηξη των κυβερνητικών στελεχών. «Δεν γίνεται να ρωτάς τον υπεύθυνο της εταιρείας κάτι τόσο απλό και να μην έχει απάντηση», λέει στην «Κ» κυβερνητικό στέλεχος που συμμετείχε στη σύσκεψη. Το πρωινό της Τετάρτης στο Μαξίμου ήταν τελείως διαφορετικό. Το κλίμα ήταν πολύ βαρύ, με τον πρωθυπουργό να βρίσκεται στο Μέγαρο από τις 6 το πρωί και γύρω στις 6.30 να ξεκινάει ο «πρωινός καφές», δύο ώρες νωρίτερα απ’ ό,τι συνήθως. «Το γενικό κλίμα που επικρατούσε εκείνες τις πρώτες ώρες ήταν πως πρέπει να κάνει ο κρατικός μηχανισμός τα πάντα για τις οικογένειες των θυμάτων και η διαδικασία της αναζήτησης των θυμάτων να ολοκληρωθεί όσο το δυνατόν πιο γρήγορα», λέει στην «Κ» κυβερνητικό στέλεχος. Ο πρωθυπουργός στη σύσκεψη ανακοίνωσε στους συνεργάτες του πως θα μεταβεί στον τόπο της τραγωδίας. Νωρίς το πρωί της Τετάρτης βρέθηκε στον τόπο του δυστυχήματος και ο υπουργός Κώστας Καραμανλής. Κατά πληροφορίες, ο υπουργός μόλις είδε από κοντά το μέγεθος της τραγωδίας εκμυστηρεύτηκε σε συνεργάτη του πως δεν μπορούσε πλέον να παραμείνει στο πόστο του. Λίγο μετά, στην Περιφέρεια Θεσσαλίας, ο Κώστας Καραμανλής είπε στον πρωθυπουργό πως έχει λάβει την απόφαση να παραιτηθεί. Ο κ. Μητσοτάκης τον ρώτησε αν είναι βέβαιος και έλαβε θετική απάντηση, λέγοντας πως δεν μπορεί να μην πάρει την πολιτική ευθύνη για όσα τραγικά συνέβησαν. Ο πρωθυπουργός επέστρεψε στο Μαξίμου μετά την επίσκεψη στα Τέμπη, όπου παρέμεινε έως αργά το βράδυ της Τετάρτης. Το σκηνικό της πολύ πρωινής σύσκεψης επαναλήφθηκε και την Πέμπτη. Εκεί όλη την ημέρα βρίσκονταν οι συμμετέχοντες στον λεγόμενο «πρωινό καφέ» για τη διαρκή αποτίμηση της κατάστασης: ο κυβερνητικός εκπρόσωπος Γιάννης Οικονόμου, ο Γιώργος Γεραπετρίτης, ο Ακης Σκέρτσος, ο Δημήτρης Τσιόδρας, ο Χρήστος Ζωγράφος, ο Γιώργος Ευθυμίου, η Κύρα Κάππη, ο Γιάννης Βλαστάρης, ο Ερικ Παρκς, ο Νίκος Ρωμανός, ο Γιώργος Μυλωνάκης, ο Μιχάλης Μπεκίρης, η Αριστοτελία Πελώνη και ο Θανάσης Νέζης. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562306081/tempi-pliroste-xiloste-kai-xana-pliroste-oi-amarties-tis-tyflis-grammis/,Η ΑΝΑΤΟΜΙΑ ΜΙΑΣ ΤΡΑΓΩΔΙΑΣ,"Τέμπη: Πληρώστε, ξηλώστε και ξανά… πληρώστε – Οι αμαρτίες της τυφλής γραμμής",2023-03-06T07:07:14+02:00,"
Γιώργος Λιάλιος","Ενα πλέγμα επιχειρηματικών συμφερόντων και συγκρούσεων και μια σειρά από αμφιλεγόμενες κρατικές αποφάσεις φαίνεται ότι βρίσκονται πίσω από τις αδικαιολόγητες καθυστερήσεις στο έργο της σηματοδότησης του σιδηροδρομικού δικτύου της χώρας. Ενα έργο που ξεκίνησε ως μια τεχνικά απλή επισκευή σε ένα υφιστάμενο σύστημα και θα έπρεπε να είχε τελειώσει το 2016, κατέληξε να «σέρνεται» επί εννέα χρόνια, με την ΕΡΓΟΣΕ όχι μόνο να μη στρέφεται κατά της κοινοπραξίας που το ανέλαβε, αλλά να αποφασίζει το 2021 μέσω συμπληρωματικής σύμβασης να ξαναπληρώσει για το ίδιο αντικείμενο, αναθέτοντάς της να αντικαταστήσει μέρος του εξοπλισμού που η ίδια είχε τοποθετήσει. Από τις αρχές της δεκαετίας του 1980 στο ελληνικό σιδηροδρομικό δίκτυο ξεκίνησε η εγκατάσταση ηλεκτρικής σηματοδότησης. Σύμφωνα με το υπουργείο Υποδομών, τα συστήματα σηματοδότησης είχαν τοποθετηθεί με 15 διαφορετικές συμβάσεις του ΟΣΕ και της ΕΡΓΟΣΕ, με συνολικό προϋπολογισμό περί τα 250 εκατ. ευρώ (οι περισσότερες από το 1995 έως το 2001). Τα συστήματα ανήκουν σε δύο εταιρείες: στην Bombardier και στην Alstom. Μέχρι μια περίοδο μάλιστα οι συμβάσεις ανετίθεντο απευθείας σε συγκεκριμένο κατασκευαστή (Bombardier) με το πρόσχημα της «μοναδικότητας κατασκευαστή», ενώ σταδιακά μπήκε στην ελληνική αγορά και η Alstom. Από το 2008 ξεκίνησαν τα (σοβαρά) προβλήματα: από τη μια πλευρά οι δολιοφθορές (κλοπές καλωδίων, βανδαλισμοί μηχανολογικών ερμαρίων κ.ά.) και από την άλλη η απαξίωση (και) του σιδηροδρόμου, καθώς η Ελλάδα εισερχόταν στην οικονομική κρίση. Είναι γεγονός όμως ότι μέχρι το 2010 στο μεγαλύτερο μέρος του σιδηροδρομικού δικτύου (Κιάτο – Συγκοινωνιακό Κέντρο Αχαρνών – Θεσσαλονίκη – Ειδομένη/Προμαχώνας –πλην του τμήματος Τιθορέας – Δομοκού, που βρισκόταν υπό ανακατασκευή– και στον κλάδο Οινόης – Χαλκίδας) είχε εγκατασταθεί και λειτουργούσε σύστημα σηματοδότησης με τηλεδιοίκηση. Η κατάρρευση του συστήματος έγινε πολύ γρήγορα. Ο ΟΣΕ και η ΕΡΓΟΣΕ ξεκίνησαν το 2011-2012 να μελετούν με ποιον τρόπο θα γίνει η επαναφορά του συστήματος και το 2013 προκήρυξαν διαγωνισμό, που κατακυρώθηκε το 2014. Το έργο «Ανάταξη και αναβάθμιση του συστήματος σηματοδότησης – τηλεδιοίκησης και αντικατάσταση 70 αλλαγών τροχιάς σε εντοπισμένα τμήματα του άξονα Αθήνα – Θεσσαλονίκη – Προμαχώνας» κατακυρώθηκε στην κοινοπραξία «ΤΟΜΗ ΑΒΕΤΕ (θυγατρική της “Ελλάκτωρ”) – Alstom» (σύμβαση 717/14). Oπως αναφέρεται στη σύμβαση (που βρίσκεται στη διάθεση της «Κ»), στο τμήμα ΣΚΑ – Πλατύ (πλην του τμήματος Τιθορέας – Δομοκού, που ήταν εκτός σύμβασης επειδή ανακατασκευαζόταν με άλλο έργο που περιελάμβανε και τη σηματοδότηση) είχαν τοποθετηθεί συστήματα της εταιρείας ADtratz, μετέπειτα Bombardier, και στο τμήμα Πλατύ – Θεσσαλονίκη – Στρυμόνας – Προμαχώνας συστήματα της Sasib, νυν Alstom. Ο ανάδοχος κλήθηκε «να μελετήσει, τροποποιήσει, κατασκευάσει, εγκαταστήσει και θέσει σε λειτουργία όλον τον εξοπλισμό που είναι απαραίτητος για την πλήρη και κανονική λειτουργία της σηματοδότησης και της τηλεδιοίκησης», αναφέρεται στη σύμβαση (όρος 1.4). «Ο εξοπλισμός που θα απαιτηθεί να κατασκευαστεί από τον ανάδοχο θα είναι ίδιος ή ισοδύναμος με τον υφιστάμενο, προκειμένου να εξασφαλιστεί η απαραίτητη συμβατότητα με τον επαναχρησιμοποιούμενο αλλά και τον ήδη εγκατεστημένο εξοπλισμό και θα διαθέτουν πιστοποίηση χρήσης σε κύριο σιδηροδρομικό δίκτυο» (όρος 1.5 της σύμβασης). Μάλιστα η σύμβαση προέβλεπε ότι ο ανάδοχος δεν θα μπορεί να «εμφανίσει» εκ των υστέρων άλλα προβλήματα, ζητώντας επιπρόσθετη πληρωμή. «Επισημαίνεται ιδιαίτερα ότι τυχόν εξοπλισμός ή εργασίες που καθίστανται απαραίτητες για την πλήρη και κανονική λειτουργία της σηματοδότησης και της τηλεδιοίκησης και η αναγκαιότητα αυτών δεν περιγράφεται ρητώς στο παρόν τεύχος ή προκύπτει κατά την πορεία του έργου (μετά τη διαπίστωση του είδους ή/και της κατάστασης του υφιστάμενου ή διατιθέμενου εξοπλισμού) θα παρασχεθούν από τον ανάδοχο χωρίς επιπρόσθετη αμοιβή, ενώ το σχετικό τίμημα θεωρείται ανηγμένο στο συνολικό τίμημα του έργου», αναφέρεται (όρος 1.7 της σύμβασης). Επιπλέον, ο ανάδοχος θα έπρεπε να εκπαιδεύσει το προσωπικό της ΕΡΓΟΣΕ στη λειτουργία και συντήρηση του εξοπλισμού, έφερε την αποκλειστική ευθύνη για τη σωστή λειτουργία του για διάστημα 3 ετών (όρος 1.8 της σύμβασης), ενώ οι προμηθευτές που θα επιλέγονταν θα έπρεπε να είναι σε θέση να προμηθεύουν ανταλλακτικά για 15 έτη (όρος 15.1 της σύμβασης). Τέλος έπρεπε να λάβει μέριμνα ώστε οι εργασίες του «να μην επηρεάζουν το επίπεδο ασφαλείας του υφιστάμενου συστήματος» και να συντονίσει τις εργασίες του με τις απαιτήσεις της κυκλοφορίας των τρένων. Ακριβώς επειδή ο ανάδοχος δεν καλούνταν να κατασκευάσει και να τοποθετήσει εξαρχής ένα νέο σύστημα, αλλά να «επαναφέρει στη ζωή» το υφιστάμενο (με τις απαραίτητες επισκευές και προσθήκες), ο χρόνος που δόθηκε στο έργο ήταν μικρός: μόλις δύο έτη και μάλιστα με ενδιάμεσες προθεσμίες για την παράδοση αυτοτελών τμημάτων. Το έργο θα έπρεπε να είχε ολοκληρωθεί το 2016. Μόλις το 2021, έπειτα από παρατάσεις και παλινωδίες, η ΕΡΓΟΣΕ αποφάσισε να το αναθέσει εκ νέου, αντικαθιστώντας εξοπλισμό που η ίδια είχε τοποθετήσει. Αφού υπεγράφη η σύμβαση με την ΕΡΓΟΣΕ, οι δύο εταιρείες της κοινοπραξίας υπέγραψαν ένα «εσωτερικό» συμφωνητικό, στο οποίο χώρισαν το έργο στα δύο. Oπως αναφέρουν στην «Κ» άνθρωποι που συμμετείχαν τότε στα έργα, η ΤΟΜΗ ανέλαβε το νότιο τμήμα (ΣΚΑ – Πλατύ), στο οποίο υπήρχε ο εξοπλισμός της Bombardier, και η Alstom το βόρειο (το υπόλοιπο), στο οποίο προϋπήρχε δικός της εξοπλισμός. Με δεδομένο ότι η ΤΟΜΗ δεν ήταν εταιρεία εξειδικευμένη σε τέτοια συστήματα, χρησιμοποιούσε αυτό που στη «γλώσσα» των δημοσίων έργων ονομάζεται «δάνεια εμπειρία», δηλαδή τις μελέτες θα υπέγραφε η Alstom-Ferroviaria. Το έργο ξεκίνησε, μαζί και τα προβλήματα. Σύμφωνα με στέλεχος της ΕΡΓΟΣΕ, οι μελέτες που εκπονούσε η ΤΟΜΗ απορρίπτονταν από την ΕΡΓΟΣΕ λόγω λαθών. Επιπλέον η Alstom-Ferroviaria, παρότι «συνεταίρος» της ΤΟΜΗ, αρνούνταν να πιστοποιήσει τα συστήματα του νότιου τμήματος. Μάλιστα πριν από το τέλος του 2014 η ΕΡΓΟΣΕ, συνεπικουρούμενη από την κοινοπραξία, πρότεινε την κατάργηση όλου του υφιστάμενου εξοπλισμού στο τμήμα Οινόη – Τιθορέα και Δομοκός – Πλατύ και την αντικατάστασή του. Το αίτημα απορρίφθηκε από το κλιμάκιο επίβλεψης του έργου (12.1.2015). Τι ακριβώς είχε συμβεί; Οι απόψεις διίστανται. Στελέχη της ΤΟΜΗ εκείνης της περιόδου υποστηρίζουν ότι επρόκειτο για ένα επιχειρηματικό «παιχνίδι» της Alstom, ώστε να τοποθετήσει τον εξοπλισμό της σε όλο το δίκτυο (το ενδιαφέρον είναι ότι το 2020 η Alstom συγχωνεύτηκε με την Bombardier, με την έγκριση της Ευρωπαϊκής Επιτροπής). Στελέχη της Alstom εκείνης της περιόδου υποστηρίζουν ότι η ΤΟΜΗ είχε προμηθευτεί μηχανήματα χαμηλής ποιότητας για τα οποία «κανείς δεν θα έβαζε την υπογραφή του», ενώ η ποιότητα των μελετών της ήταν κακή γιατί δεν υπήρχε ανάλογη εξειδίκευση. Η «Κ» απέστειλε ερωτήματα και στις δύο εταιρείες, οι οποίες δεν ανταποκρίθηκαν. Ως αποτέλεσμα, το έργο προχωρούσε σημειωτόν. Στις 31.8.2016 το διοικητικό συμβούλιο της ΕΡΓΟΣΕ αποφάσισε να δώσει την πρώτη παράταση του έργου. Η απόφαση παράτασης αλλά και οι έξι που ακολούθησαν δεν προσφέρουν επαρκή αιτιολόγηση. Εχουν όμως ένα (νομικά μοιραίο) λάθος: η ΕΡΓΟΣΕ παραδέχεται ότι φταίει και αυτή για την καθυστέρηση του έργου, κάτι που την καθιστά συνυπεύθυνη. Το έργο, αρχικού προϋπολογισμού 41 εκατ. ευρώ, συγχρηματοδοτούνταν από το ΕΣΠΑ. Οπως ήταν επόμενο, κάποια στιγμή (το 2017, έπειτα από δύο παρατάσεις) παρενέβη η Ε.Ε. ζητώντας να μάθει γιατί δεν ολοκληρώνεται το έργο. Ακολούθησε το 2018 έρευνα από την Επιτροπή Δημοσιονομικού Ελέγχου (ΕΔΕΛ), η οποία διαπίστωσε σοβαρά προβλήματα στο τμήμα ΣΚΑ – Πλατύ και ζήτησε την ανάκτηση 2,42 εκατ. ευρώ από τον κύριο του έργου, την ΕΡΓΟΣΕ (βλ. «Κ», 3.3.2023). Στο υπουργείο Υποδομών υποστηρίζουν ότι η διενέργεια ελέγχων (που συνέπεσαν, μάλιστα, με τη γνωστή υπόθεση του «καρτέλ» των κατασκευαστών) ουσιαστικά «πάγωσε» το έργο από το 2017 έως το 2019. Και ενώ όλα αυτά βρίσκονταν σε εξέλιξη, το 2017 το υπουργείο Υποδομών υπέβαλε στις ευρωπαϊκές υπηρεσίες το «εθνικό σχέδιο εφαρμογής της διαλειτουργικότητας» στην Ελλάδα, παραπλανώντας τες για τα χρονοδιαγράμματα των έργων. Πιο συγκεκριμένα, αναφέρει ότι το σύστημα σηματοδότησης «ξεκίνησε το 2014 και θα ολοκληρωθεί στις αρχές του 2019», υποστηρίζοντας ότι θα τεθεί σε λειτουργία μέσα στο 2020 (πλην τμήματος Τιθορέας – Δομοκού), κάτι που ήταν βέβαια αδύνατον. Με τον κίνδυνο απένταξης του έργου (και επιστροφής της χρηματοδότησης) πλέον να είναι ορατός, η ΕΡΓΟΣΕ άρχισε (με καθυστέρηση ετών) να απειλεί με κυρώσεις την κοινοπραξία. Σύμφωνα με πηγές του υπουργείου Υποδομών, η πρόοδος του έργου το 2014-2017 έφθασε στο 32,69%, ενώ το 2017-2021 ήταν μηδενική. Το 2021 έρχονται ανατροπές. Με νέο «εσωτερικό» συμφωνητικό, η ΤΟΜΗ παραχωρεί στην Alstom το δικό της κομμάτι του έργου (παραμένοντας ωστόσο στην κοινοπραξία). Τον Μάιο η ΕΡΓΟΣΕ υπογράφει συμπληρωματική σύμβαση ύψους 13,3 εκατ. ευρώ με προθεσμία ολοκλήρωσης 14 μηνών (έλαβε ήδη την πρώτη παράταση έως τον Μάρτιο του 2023). Στο τέλος του 2021 η Alstom παρέδωσε το σύστημα σηματοδότησης για το τμήμα Θεσσαλονίκη – Προμαχώνας και το σύστημα τηλεδιοίκησης για το τμήμα Πλατύ – Προμαχώνας (περίπου 190 χλμ.). Εν τω μεταξύ, τον Μάιο του 2022 παραδόθηκε η τηλεδιοίκηση του τμήματος Τιθορέα – Δομοκός, που κατασκευάστηκε με διαφορετική σύμβαση από διαφορετικό ανάδοχο. Τι προβλέπει όμως η συμπληρωματική σύμβαση; Η ΕΡΓΟΣΕ ζήτησε μεταξύ άλλων να «ξηλωθεί» ο υφιστάμενος εξοπλισμός στο τμήμα Οινόη – Τιθορέα, ο οποίος είχε τοποθετηθεί με ευρωπαϊκούς πόρους, και να αντικατασταθεί. «Ανακαλύφθηκε ότι μόλις οι μισές συσκευές απ’ όσες είχαν τοποθετηθεί από την ΤΟΜΗ δούλεψαν. Επιπλέον, καμία δεν ήταν πιστοποιημένη ούτε από την Alstom ούτε από την ΕΡΓΟΣΕ», λέει στην «Κ» υπό τον όρο ανωνυμίας στέλεχος του υπουργείου Υποδομών. Eτσι, το Δημόσιο πλήρωσε στην ίδια κοινοπραξία 13,3 εκατ. ευρώ για να ξαναφτιάξει το ίδιο κομμάτι, που μόλις είχε πληρώσει. Οι εξελίξεις γύρω από το έργο οδηγούν τον Απρίλιο του 2022 σε παραίτηση τον (τότε) πρόεδρο της επιτροπής ETCS (πρόκειται για το σύστημα που φρενάρει τα τρένα αυτόματα) της ΕΡΓΟΣΕ, Χρήστο Κατσιούλη. Επισημαίνοντας ότι το σύστημα ETCS δεν μπορεί να λειτουργήσει αν δεν υφίσταται σύστημα σηματοδότησης με τηλεδιοίκηση, ο κ. Κατσιούλης μιλάει για «αναίτια αποξήλωση των εν λειτουργία (χρηματοδοτούμενων με ευρωπαϊκά κονδύλια) υφιστάμενων συστημάτων αλληλεξάρτησης στους σιδηροδρομικούς σταθμούς Τανάγρας, Ελαιώνα, Θήβας, Αλιάρτου, Αλαλκομενών, Λιβαδειάς και Δαύλειας και την αντικατάστασή τους με άλλο σύστημα αλληλεξάρτησης», «κακοδιαχείριση της σύμβασης ανάταξης της σηματοδότησης στο τμήμα Δομοκός – Λάρισα», «μη τήρηση του συμβατικού αντικειμένου στο τμήμα Οινόη – Τιθορέα με την κατάργηση της συμβατικά προβλεπόμενης τμηματοποίησης της γραμμής και την αντικατάσταση των συμβατικά προβλεπόμενων κυκλωμάτων γραμμής με μετρητές αξόνων», υποστηρίζοντας ότι οι μετρητές γραμμής δεν εντοπίζουν τυχόν θραύση των σιδηροδρομικών γραμμών στις οποίες κινούνται τρένα με ταχύτητα 200 χλμ./ώρα. Τέλος αποκαλύπτει ότι η χώρα είχε δεσμευτεί έναντι της Ε.Ε. για την αποπεράτωση του ETCS τον Μάιο του 2022, κάτι που βέβαια δεν επρόκειτο να συμβεί.  Σύμφωνα με το υπουργείο Υποδομών, η πρόοδος του έργου σηματοδότησης με τηλεδιοίκηση της γραμμής Αθήνα – Θεσσαλονίκη – Προμαχώνας βρίσκεται σήμερα στο 69,23% και η πρόοδος της συμπληρωματικής σύμβασης στο 16,9%. Μέσα στις επόμενες ημέρες θα δοθεί παράταση και στις δύο συμβάσεις έως τον Σεπτέμβριο του 2023. «Το σύστημα θα είναι έτοιμο τον Ιούλιο, με την προϋπόθεση ότι θα έχουμε τα ανταλλακτικά τα οποία εισάγουμε από το εξωτερικό, γιατί αυτή τη στιγμή έχουμε μεγάλες καθυστερήσεις», ανέφερε την Πέμπτη ο Παναγιώτης Τερεζάκης, σύμβουλος διοίκησης του ΟΣΕ («Αταίριαστοι», ΣΚΑΪ Τηλεόραση). «Η απάντηση στο “γιατί δεν ολοκληρώθηκε νωρίτερα το έργο;” κρύβεται σε κάποιες διαγωνιστικές διαδικασίες και σε κάποιους ελέγχους που γίνονταν περί της νομιμότητας των συμβάσεων, κάποια χρονοδιαγράμματα που μένουν πίσω εξαιτίας των υλικών. Το να εκτελέσεις ένα τέτοιο έργο είναι πολύπλοκο. Προστέθηκαν κάποια καινούργια συστήματα που δεν είχαν προβλεφθεί στην αρχική σύμβαση. Αυτό επιφέρει κάποιες αυξήσεις κόστους. Βλέπετε, η τεχνολογία τρέχει με μεγάλη ταχύτητα».  "
kathimerini.gr,https://www.kathimerini.gr/society/562306060/tempi-evgainan-mesa-apo-tis-lamarines/,Η ΑΝΑΤΟΜΙΑ ΜΙΑΣ ΤΡΑΓΩΔΙΑΣ,Τέμπη: Εβγαιναν μέσα από τις λαμαρίνες,2023-03-05T21:17:57+02:00,"
Γιάννης Παπαδόπουλος","Δεν ήταν μια βουβή διαδρομή. Τους χώριζαν περίπου 20 χιλιόμετρα από το σημείο της καταστροφής. Καθ’ οδόν από τη Λάρισα οι πυροσβέστες που ανταποκρίθηκαν πρώτοι στο σήμα για τη μετωπική σύγκρουση δύο αμαξοστοιχιών το βράδυ της περασμένης Τρίτης λάμβαναν διαρκώς από το κέντρο νεότερες πληροφορίες για το τι θα αντικρίσουν. Ηδη κάποιοι από τους επιβάτες είχαν απεγκλωβιστεί μόνοι τους από τα βαγόνια κλωτσώντας παράθυρα και πόρτες ή πηδώντας από ανοίγματα στις λαμαρίνες που έχασκαν μετά την πρόσκρουση. Κατέφυγαν στο κοντινό χωράφι φωτίζοντας τη διαδρομή με τους φακούς των κινητών τηλεφώνων τους και καλούσαν σε βοήθεια, περιγράφοντας τη χαοτική σκηνή. «Μας ήρθαν στο μυαλό εικόνες από το τροχαίο στα Τέμπη με τους 21 νεκρούς μαθητές το 2003. Τότε κάποιοι από εμάς ήμασταν πρώτη ανταπόκριση, πάλι στη βάρδιά μας είχε συμβεί», λέει στην «Κ» πυροσβέστης. «Μας ακολουθούσε εκείνο το συμβάν, ήταν το πιο τραγικό που είχαμε ζήσει τόσα χρόνια στην υπηρεσία. Στη διαδρομή μέχρι τα τρένα το συζητούσαμε πάλι. Λέγαμε πόσο δύσκολο ήταν τότε και τι περιμέναμε να δούμε τώρα». Οι πρώτες ομάδες των πυροσβεστών προσέγγισαν το σημείο λίγο μετά τα μεσάνυχτα. Τα μπροστινά βαγόνια φλέγονταν, ενώ υπήρχε ακόμη κόσμος παγιδευμένος πιο πίσω σε εκείνα που δεν είχαν εκτροχιαστεί. Εστίασαν πρώτα στον απεγκλωβισμό των ζωντανών. Τους βοήθησαν και άλλοι επιβάτες στο έργο τους. «Δεν μας επιτρέπεται να λειτουργήσουμε με συναίσθημα γιατί θα πάρουμε άλλες αποφάσεις. Το έργο μας πρέπει να γίνεται όσο το δυνατόν πιο γρήγορα, με ψυχραιμία. Πρέπει να μην μπεις στην ψυχολογία του θύματος για να μπορέσεις να λειτουργήσεις ως διασώστης», λέει πυροσβέστης της Λάρισας που συμμετείχε στην επιχείρηση και μίλησε υπό τον όρο της ανωνυμίας. Οι έρευνες Τα ξημερώματα της Τετάρτης, όταν έφθασαν στην περιοχή ενισχύσεις της Πυροσβεστικής και από τη Θεσσαλονίκη και είχε σβήσει η φωτιά, ένας σκύλος έρευνας και διάσωσης της κυνοφιλικής ομάδας της ΕΜΑΚ πραγματοποίησε περιμετρικό έλεγχο για να διαπιστωθεί μήπως κάποιος άνθρωπος είχε εκσφενδονιστεί στα χωράφια. Δεν μπορούσε ακόμη να δουλέψει στα χαλάσματα. Σε ένα συμβάν όπως αυτό, με τόσο πολλά θύματα και τόσες μυρωδιές, θα ήταν εύκολο να αποπροσανατολιστεί και να μην οδηγήσει τα κλιμάκια στο σωστό σημείο. Χρειαζόταν άλλη προσέγγιση. Γερανοφόρα οχήματα ανέλαβαν να ανασηκώσουν τροχούς, πόρτες και άλλα βαριά εξαρτήματα, να καθαρίσουν το πεδίο όσο ήταν εφικτό για να εισέλθουν μετά οι άνθρωποι, να ισορροπήσουν στα χαλάσματα και να ερευνήσουν με τα χέρια και ειδικά εργαλεία σπιθαμή προς σπιθαμή. Ολα, σίδερα και λαμαρίνες, ήταν καλυμμένα με λάδι, μύριζε καμένο πλαστικό. Μετά το δυστύχημα οι συγγενείς είχαν δηλώσει στην επίσημη λίστα των αγνοουμένων 56 ονόματα. Μέρα με τη μέρα ο αριθμός των σορών που εντοπίζονταν ανέβαινε φτάνοντας τις 57. Πυροσβέστες παρατηρούσαν ότι εάν το δυστύχημα είχε συμβεί λίγα μέτρα πιο νωρίς, μέσα στο τούνελ από το οποίο εξερχόταν η επιβατική αμαξοστοιχία, τα θύματα θα ήταν περισσότερα, από τις αναθυμιάσεις και τα παράγωγα της καύσης. Αξιωματικός της Πυροσβεστικής που μίλησε στην «Κ» από το σημείο ανέφερε πόσο σφοδρή ήταν η σύγκρουση και ότι οι αμαξοστοιχίες κινούνταν με 135 και 110 χιλιόμετρα την ώρα, αντιστοίχως. Οι ακριβείς ταχύτητες αναμένεται να επιβεβαιωθούν όταν προχωρήσει η διερεύνηση για τις συνθήκες του δυστυχήματος. Κάποιοι από τους διασώστες της Πυροσβεστικής που συμμετείχαν στις έρευνες είχαν εμπειρία από μαζικές καταστροφές. Ορισμένοι εξ αυτών, τον Φεβρουάριο του 2022 είχαν διεισδύσει στα έγκατα του φλεγόμενου πλοίου «Euroferry Olympia» αναζητώντας αγνοουμένους. Αλλοι είχαν σπεύσει πρόσφατα στη σεισμόπληκτη Τουρκία όπου χρησιμοποίησαν κόφτες και διαστολείς βάρους 25 κιλών, παρόμοια εργαλεία με αυτά που τεμάχισαν τις λαμαρίνες του επιβατικού τρένου. Είναι επαγγελματίες που έχουν εκτεθεί πολλές φορές στις πιο μακάβριες εικόνες. Οσο θωρακισμένοι κι αν είναι, όμως, υπήρξαν στιγμές στα Τέμπη που το φορτίο ήταν δυσβάσταχτο. Το μαρτυρούσαν τα πρόσωπά τους τη στιγμή της έρευνας, αλλά και μετά την ολοκλήρωση των αναζητήσεων η δυσκολία με την οποία μιλούσαν στην «Κ», οι παύσεις στον λόγο τους και οι κοφτές ατάκες. Κάποιοι είχαν συμπληρώσει στο πεδίο 16 συνεχείς ώρες και άλλοι 30, με μικρές παύσεις για ανάσες. Από ένα σημείο και μετά βγάζαμε μόνο πτώματα. Είχε νέο κόσμο μέσα στα βαγόνια και βρίσκαμε τα ρούχα τους, τα αντικείμενά τους. Είχα δει σε ένα σημείο κάποια καλλυντικά, το άρωμα μιας γυναίκας μύριζε ακόμη.   «Εχω δει πολλά, είμαι ένας άνθρωπος σκληρός. Είναι από τις λίγες φορές που σφίχτηκα τόσο πολύ», λέει στην «Κ» ένας από τους πυροσβέστες. «Κόβαμε κάποια σημεία των βαγονιών, άμορφες μάζες από σίδερα, και οι γερανοί τα σήκωναν για να προχωρήσουμε στα συντρίμμια. Οι επιζώντες είχαν βγει μέσα στην πρώτη ώρα. Από ένα σημείο και μετά βγάζαμε μόνο πτώματα. Οσο επιχειρούσα εκεί, τρεις δικοί μου φίλοι μού έστελναν φωτογραφίες αγνοουμένων, αλλά δεν μπορούσα να βοηθήσω. Είχε νέο κόσμο μέσα στα βαγόνια και βρίσκαμε τα ρούχα τους, τα αντικείμενά τους. Είχα δει σε ένα σημείο κάποια καλλυντικά, το άρωμα μιας γυναίκας μύριζε ακόμη». Ο συγκεκριμένος πυροσβέστης που μιλάει στην «Κ» είχε ταξιδέψει πριν από λίγες εβδομάδες στο ίδιο δρομολόγιο, ενώ ο γιος του ως φοιτητής επιλέγει συχνά το τρένο από την Αθήνα για τις μετακινήσεις του. Τα αναλογιζόταν όλα αυτά, πώς θα μπορούσαν και εκείνοι να βρεθούν στην ίδια θέση. «Είναι η δουλειά μας, για αυτό είμαστε εκπαιδευμένοι, αλλά είμαστε και εμείς άνθρωποι και λυγίζουμε. Εφυγαν άνθρωποι χωρίς λόγο, σε ένα από τα θεωρούμενα ως πιο ασφαλή μέσα μεταφοράς. Γύρισα στο σπίτι μου και δεν μπορώ να συνέλθω», λέει. Η τραγωδία δεν τον ακολουθούσε μόνο στη σκέψη του, αλλά και στην τηλεόραση που μετέδιδε διαρκώς εικόνες από το συμβάν. Και να ήθελε να ξεφύγει μετά τη βάρδιά του, δεν ήταν εύκολο. «Ο καθένας το προσεγγίζει διαφορετικά», προσθέτει άλλος συνάδελφός του. «Συζητάμε μεταξύ μας για όλα, αλλά πρέπει να το διαχειριστούμε και μόνοι μας». Στα νοσοκομεία Τη βραδιά του δυστυχήματος εφημέρευε το Πανεπιστημιακό Νοσοκομείο Λάρισας. Εκεί κατέφθασαν οι πρώτοι τραυματίες και έπειτα μοιράστηκαν και στο Γενικό Νοσοκομείο της πόλης, το οποίο τέθηκε άμεσα σε επιφυλακή. Μέχρι λίγο μετά τα μεσάνυχτα, όλοι οι γιατροί πρώτης γραμμής βρίσκονταν στο πόστο τους για να υποδεχθούν τους διασωθέντες. Ο Αντώνης Παντελίδης και ο Κωνσταντίνος Μακρής είναι ειδικευόμενοι Ορθοπεδικής και Τραυματιολογίας στο Γενικό Νοσοκομείο. Ηλικιακά δεν τους χωρίζουν τόσο πολλά χρόνια από τους τραυματίες που κλήθηκαν να περιθάλψουν. «Επειδή όλα έγιναν πολύ γρήγορα, μόλις ενημερώθηκα άνοιξα την τηλεόραση και πρόλαβα να δω ότι είχε συγκρουστεί επιβατική αμαξοστοιχία. Τότε με έζωσαν τα φίδια, ότι θα έχουμε πολλά θύματα», λέει ο κ. Παντελίδης. Ο μεγάλος όγκος των τραυματιών έφθασε μέσα σε ένα τρίωρο. Είχαν κυρίως κατάγματα και ανοιχτά τραύματα. Κάποιος είχε βγάλει τον ώμο του προσπαθώντας να σπάσει ένα παράθυρο για να διαφύγει μαζί με συνεπιβάτες του. Αλλος είχε ελαφρά εγκαύματα στα βλέφαρα τα οποία αναμένεται να επουλωθούν. Δεν είχαν περιπτώσεις εισπνευστικών εγκαυμάτων στο δικό τους νοσοκομείο, παρά μόνο στο Πανεπιστημιακό, όπου τρεις επιβάτες χρειάστηκε να διασωληνωθούν στη μονάδα εντατικής θεραπείας. Αλλη μια γυναίκα που χειρουργήθηκε με ρήξη ήπατος εισήχθη εκεί στη ΜΕΘ. Μια κοπέλα που χειρουργήσαμε είχε περιτραυματική αμνησία. Δεν θυμόταν καν το συμβάν. Σε καταστάσεις σοκ είναι σαν να έχει κλείσει ο εγκέφαλος. «Ηταν νέοι οι πιο πολλοί τραυματίες, 18 με 20 ετών. Οι πιο πολλοί σε σύγχυση. Μια κοπέλα που χειρουργήσαμε με κάταγμα πηχεοκαρπικής και νοσηλεύσαμε στην κλινική μας είχε περιτραυματική αμνησία. Δεν θυμόταν καν το συμβάν. Σε καταστάσεις σοκ είναι σαν να έχει κλείσει ο εγκέφαλος και να μην μπορείς να ανακαλέσεις τι έχει γίνει την ώρα του γεγονότος», λέει ο κ. Παντελίδης. Το επόμενο πρωί η τραυματίας κατάφερε να ανασύρει από τη μνήμη της εικόνες καταστροφής. Η πρώτη πληροφορία που έφτασε τη νύχτα του δυστυχήματος στον διευθυντή της Ορθοπεδικής Κλινικής στο Γενικό Νοσοκομείο Λάρισας, Κώστα Μπαργιώτα, ήταν ότι «έφυγε ένα τρένο». Στον δρόμο για το τμήμα επειγόντων περιστατικών σκεφτόταν ότι εάν επρόκειτο μόνο για εκτροχιασμό, ίσως να μην είχαν να αντιμετωπίσουν μεγάλες βλάβες. Μόλις έφθασε στο νοσοκομείο, του είπαν ότι συγκρούστηκαν δύο αμαξοστοιχίες και με τις αφίξεις των πρώτων περιστατικών διαπίστωσε τι είχε συμβεί. Οι περισσότεροι ασθενείς ήταν σε διαχειρίσιμη κατάσταση. «Οσοι βρίσκονταν στα πρώτα βαγόνια φαίνεται ότι δεν είχαν περιθώριο να έρθουν εδώ έστω ως βαριά τραυματισμένοι. Κατέληξαν στο σημείο του δυστυχήματος», λέει στην «Κ» ο κ. Μπαργιώτας. Από τους 34 τραυματίες, οι 19 έκαναν εισαγωγή στο Γενικό Νοσοκομείο, δύο νοσηλεύτηκαν σε ΜΕΘ. Το 2003 ο κ. Μπαργιώτας συμμετείχε εθελοντικά στο τμήμα επειγόντων περιστατικών τη βραδιά του τροχαίου δυστυχήματος με τους μαθητές στα Τέμπη. Θυμάται ότι είχε τύχει να συνδράμει στο παρελθόν σε διάσωση, όταν στη διαδρομή από την Αθήνα προς τη Θήβα βρέθηκε μπροστά σε ένα δυστύχημα έπειτα από σύγκρουση νταλίκας με λεωφορείο του ΟΣΕ. Αναλογίζεται τι συνέβη τώρα με το «τρένο των φοιτητών», όπου οι περισσότεροι επιβάτες ήταν νέοι και επέστρεφαν στην πόλη όπου σπούδαζαν. «Ξεκινάς από τη Λιβαδειά για να πας στη Θεσσαλονίκη και να βρεις τους φίλους σου και βρίσκεσαι με κατάγματα στο νοσοκομείο – δεν είναι εύκολο να το διαχειριστείς», λέει. Η ροή των τραυματιών σταμάτησε στο Γενικό Νοσοκομείο Λάρισας περίπου στις τέσσερις τα ξημερώματα. «Από εκεί και πέρα έφθαναν μόνο θανόντες», λέει ο ειδικευόμενος γιατρός Κωνσταντίνος Μακρής. «Πρέπει να ληφθούν μέτρα, δυστυχώς πλέον έστω και κατόπιν εορτής. Να μην ξαναζήσουμε αντίστοιχες στιγμές». Η αναμονή Τα δύο νοσοκομεία της Λάρισας έγιναν το επίκεντρο της τραγωδίας. Εξω από τις ΜΕΘ, συγγενείς των τραυματιών ανέμεναν σιωπηλοί το επόμενο ιατρικό ανακοινωθέν, ενώ στο αμφιθέατρο του Γενικού Νοσοκομείου δεκάδες οικείοι των αγνοουμένων είχαν δώσει δείγμα γενετικού υλικού και περίμεναν να ολοκληρωθούν οι αναλύσεις στην Αθήνα. Ψυχολόγοι και ψυχίατροι βρίσκονταν εκεί για να τους ακούσουν, εάν ήθελαν να μοιραστούν κάτι. Στο απέναντι πεζοδρόμιο, ομάδα φοιτητών είχε κρεμάσει πανό που έγραφε: «Καμία ανοχή στη συγκάλυψη για τους νεκρούς συμφοιτητές μας και τα υπόλοιπα θύματα». Ενας πατέρας βημάτιζε πλάι σε αυτή την επιγραφή για ώρες. Στο τρένο επέβαινε η κόρη του. Δεν ήταν μεταξύ των τραυματιών. Προσπαθούσε και εκείνος να συνειδητοποιήσει τι είχε συμβεί. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562305928/irakleio-siopiri-diamartyria-gia-ta-thymata-tis-tragodias-sta-tempi/,Κοινωνία,Ηράκλειο: Σιωπηρή διαμαρτυρία για τα θύματα της τραγωδίας στα Τέμπη,2023-03-03T22:30:10+02:00,"
Newsroom","Μαθητές, φοιτητές, νέοι και μεγαλύτερης ηλικίας άτομα, συμμετείχαν σε σιωπηρή διαμαρτυρία που πραγματοποιήθηκε στην πλατεία Ελευθερίας του Ηρακλείου, για την τραγωδία στα Τέμπη. Κρατώντας αναμμένα κεριά και πλακάτ στα χέρια τους, οι συγκεντρωμένοι θέλησαν να συμμετέχουν στο εθνικό πένθος, στέλνοντας με τη σιωπή τους μήνυμα συμπαράστασης στις οικογένειες των θυμάτων του σιδηροδρομικού δυστυχήματος, που συγκλόνισε το πανελλήνιο. Αμέσως μετά τη σιωπηρή διαμαρτυρία, στο ίδιο πένθιμο και ήρεμο κλίμα, ακολούθησε σιωπηρή πορεία διαμαρτυρίας σε κεντρικούς δρόμους της πόλης. Πηγή: ΑΠΕ – ΜΠΕ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562305655/kinitopoiiseis-kai-sti-thessaloniki-gia-tin-tragodia-sta-tempi/,Κοινωνία,Κινητοποιήσεις και στη Θεσσαλονίκη για την τραγωδία στα Τέμπη,2023-03-03T21:57:48+02:00,"
Newsroom","Λίγα λουλούδια στη μνήμη των θυμάτων του σιδηροδρομικού δυστυχήματος στα Τέμπη άφησαν, στο χώρο του νέου Σιδηροδρομικού Σταθμού Θεσσαλονίκης, διαδηλωτές που πήραν μέρος στη σημερινή πορεία διαμαρτυρίας. Οι διαδηλωτές συγκεντρώθηκαν, μετά από κάλεσμα των φοιτητικών συλλόγων, στην Καμάρα και στη συνέχεια σχημάτισαν μαζική πορεία, στην Εγνατία οδό, με κατεύθυνση δυτικά. Κρατώντας πανό και φωνάζοντας συνθήματα, έφτασαν μέχρι τον νέο Σιδηροδρομικό Σταθμό και μετά, άλλαξαν κατεύθυνση και επέστρεψαν στο κέντρο της πόλης. Μετά την ολοκλήρωση της πορείας, ομάδα ατόμων έβαλε φωτιά σε κάδους στην Εγνατία, στο ύψος της Παναγίας Χαλκέων και επιτέθηκε με πέτρες και μολότοφ στις αστυνομικές δυνάμεις, οι οποίες απάντησαν κάνοντας χρήση δακρυγόνων. Μικροένταση σημειώθηκε και λίγο μετά το ξεκίνημα της πορείας. – Σιωπηρή διαμαρτυρία, στην οποία έδωσαν το «παρών» και βουλευτές του ΣΥΡΙΖΑ πραγματοποιήθηκε στην πλατεία Αριστοτέλους, μετά από κάλεσμα της συλλογικότητας «Αλληλεγγύη για όλους». Πηγή: ΑΠΕ – ΜΠΕ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/politics/562305403/xespaei-polemos-n-d-syriza-gia-ta-tempi/,Κόμματα,Ξεσπάει «πόλεμος» Ν.Δ. – ΣΥΡΙΖΑ για τα Τέμπη,2023-03-04T09:31:00+02:00,"
Αντώνης Αντζολέτος","Το τριήμερο εθνικό πένθος μπορεί να έληξε, ωστόσο η τραγωδία στα Τέμπη θα ρίχνει για πολύ μεγάλο χρονικό διάστημα μια βαριά σκιά πάνω από την ελληνική κοινωνία. Η προεκλογική περίοδος είναι σίγουρο ότι θα κινηθεί με φόντο το σιδηροδρομικό δυστύχημα, καθώς η πολιτική σύγκρουση μεταξύ κυβέρνησης και αντιπολίτευσης ήδη «σιγοβράζει» και είναι θέμα ωρών να ξεσπάσει «θύελλα». Ο ΣΥΡΙΖΑ, με την επίσκεψη του Αλέξη Τσίπρα στο αμαξοστάσιο του Ρέντη την Πέμπτη, προετοίμασε το έδαφος για τα ερωτήματα που έθεσε η Πόπη Τσαπανίδου στον πρωθυπουργό: «– Τι ακριβώς θα πήγαινε να εγκαινιάσει προεκλογικά στη Θεσσαλονίκη την επομένη του δυστυχήματος; Ενα κέντρο τηλεδιοίκησης και σηματοδότησης με ανύπαρκτο σύστημα; – Ποιος και πώς διόρισε έναν άνθρωπο άπειρο και ακατάλληλο στη θέση του σταθμάρχη Λάρισας και πόσες μέρες πριν από το δυστύχημα είχε αναλάβει υπηρεσία;». Η αξιωματική αντιπολίτευση «φαρισαϊκά ισχυρίζεται ότι ο μόνος που φέρει ευθύνη για την κατάσταση των ελληνικών σιδηροδρόμων είναι η κυβέρνηση», σημείωσε ο Γ. Οικονόμου. Από την κυβέρνηση επιφυλάσσονται να δώσουν συγκεκριμένες απαντήσεις τις επόμενες ώρες. Εχουν επιλέξει έως τώρα να κρατήσουν χαμηλούς τόνους από σεβασμό στις οικογένειες των αδικοχαμένων επιβατών, αλλά και των τραυματιών. Ο Γιάννης Οικονόμου τόνισε πως «την ώρα της μεγάλης οδύνης και του πόνου, εν μέσω εθνικού πένθους, ο ΣΥΡΙΖΑ αποφάσισε να ξεκινήσει, επισήμως μάλιστα, την πολιτική εκμετάλλευση της τραγωδίας. Φαρισαϊκά ισχυρίζεται ότι ο μόνος που φέρει ευθύνη για την κατάσταση των ελληνικών σιδηροδρόμων είναι η κυβέρνηση της Ν.Δ. και ότι εκείνοι παρέδωσαν ένα σιδηρόδρομο που λειτουργούσαν όλα τέλεια. Δεν είναι η ώρα της κομματικής αντιπαράθεσης». Στην Κουμουνδούρου συνεδρίασε για το θέμα και το Εκτελεστικό Γραφείο σε διευρυμένη σύνθεση, ενώ οι συσκέψεις στο γραφείο του Αλέξη Τσίπρα είναι συνεχείς για τις πρωτοβουλίες που θα ληφθούν από την εβδομάδα που έρχεται. Πέρα από το ότι ζητούν επιτακτικά απάντηση για το αν ο Κώστας Καραμανλής θα είναι στα ψηφοδέλτια της Νέας Δημοκρατίας, η εκπρόσωπος Τύπου της αξιωματικής αντιπολίτευσης έθεσε και ένα ακόμη ερώτημα: «Ποιος ο λόγος παραίτησης το 2022 του προέδρου της επιτροπής που είναι αρμόδια για τα έργα σηματοδότησης και ασφάλειας στο σιδηροδρομικό δίκτυο και ποια η απάντηση στα συνεχόμενα εξώδικα των εργαζομένων;». Το debate φουντώνει σιγά σιγά, με τον κυβερνητικό εκπρόσωπο να καταλήγει στην ανακοίνωσή του πως «οι απαντήσεις θα δοθούν σύντομα, με τρόπο που δεν θα αμφισβητείται από κανέναν και με κανένα τρόπο, με αποφάσεις και υπογραφές. Απαντήσεις οφείλονται πρωτίστως στην ελληνική κοινωνία, που ευλόγως αναρωτιέται για τα αίτια της τραγωδίας και οργίζεται, και όχι στον ΣΥΡΙΖΑ. Τώρα όμως είναι η ώρα του πένθους και του σεβασμού». Από την Κουμουνδούρου υποστηρίζουν πως την περίοδο 2015-2019, προκειμένου να αντιμετωπιστεί το ενδεχόμενο του ανθρώπινου λάθους, ο ΟΣΕ είχε μεριμνήσει να έχει δύο σταθμάρχες τουλάχιστον με εμπειρία σε κάθε κεντρικό σταθμό. Κυβερνητικό κλιμάκιο υπό τον Χρήστο Τριαντόπουλο βρίσκεται από την Πέμπτη στη Λάρισα. Ο Θάνος Πλεύρης μιλώντας στον ΣΚΑΪ ανέφερε πως τα αίτια του δυστυχήματος πρέπει να διερευνηθούν σε δύο επίπεδα: «Στο πρώτο φαίνεται ότι προφανώς έχει γίνει ένα ανθρώπινο λάθος. Το δεύτερο επίπεδο είναι αν υπάρχουν αυτά που πρέπει να υπάρχουν ώστε είτε να αποτρέπεται το ανθρώπινο λάθος είτε, αν γίνει, να μπορεί να προλαμβάνεται». "
kathimerini.gr,https://www.kathimerini.gr/politics/562305388/epitropi-empeirognomonon-gia-ta-tempi-akarpes-oi-epafes-me-ta-kommata/,Κυβέρνηση,Επιτροπή εμπειρογνωμόνων για τα Τέμπη: Άκαρπες οι επαφές με τα κόμματα,2023-03-04T07:00:00+02:00,"
Σταύρος Παπαντωνίου","Χωρίς τη συναίνεση των κομμάτων της αντιπολίτευσης ανακοινώθηκε χθες η επιτροπή εμπειρογνωμόνων που ζήτησε ο πρωθυπουργός Κυριάκος Μητσοτάκης να συστήσει ο Γιώργος Γεραπετρίτης αμέσως μετά την ανάληψη των καθηκόντων του στο υπουργείο Υποδομών και Μεταφορών. Από τον ΣΥΡΙΖΑ, όπως διεφάνη και κατά τη χθεσινή ανακοίνωση με την οποία ζητούν συγκεκριμένες απαντήσεις από την κυβέρνηση και προσωπικά από τον κ. Μητσοτάκη, δεν υπήρχε περίπτωση να συναινέσουν σε μια επιτροπή η οποία έχει επικεφαλής τον στενό συνεργάτη του πρωθυπουργού και υπουργό Επικρατείας, Γιώργο Γεραπετρίτη. Στο κόμμα της αξιωματικής αντιπολίτευσης σημείωναν πως «δεν γίνεται ο ελεγχόμενος να είναι ταυτόχρονα και ελεγκτής» και χαρακτήριζαν προπομπό τη «σπουδή του κ. Μητσοτάκη να μιλήσει για ανθρώπινο λάθος, πριν αρχίσει η έρευνα». Ο ΣΥΡΙΖΑ επικρίνει την κυβέρνηση λέγοντας πως «αν ήθελε διακομματική επιτροπή θα μπορούσε να ζητήσει προτάσεις από όλα τα κόμματα» και αυτό που επιθυμεί ο πρωθυπουργός είναι «ένα βολικό προεκλογικό πόρισμα που θα επικυρώνει την ετυμηγορία που ήδη έχει βγάλει». Η ανακοίνωση καταλήγει πως τα αίτια «θα διερευνηθούν όχι από τις επιτροπές που ορίζουν οι ελεγχόμενοι, αλλά από τις αρμόδιες αρχές». Από την πλευρά του και το ΠΑΣΟΚ αρνήθηκε να μπει σε συζήτηση για τη σύνθεση της επιτροπής για δύο λόγους: Πρώτον, καθώς όπως λένε από τη Χαρ. Τρικούπη ο πρωθυπουργός με την ανακοίνωσή του έχει ήδη βγάλει το πόρισμα πως πρόκειται για ανθρώπινο λάθος και, δεύτερον, η επιτροπή έχει χαρακτηριστεί υπερκομματική και όχι διακομματική, άρα δεν υφίσταται λόγος εμπλοκής. Η επιτροπή δύναται να καλέσει τεχνικό προσωπικό, εμπειρογνώμονες ή όποιο άλλο πρόσωπο κρίνει απαραίτητο, ενώ θα πρέπει να ολοκληρώσει το έργο της μέχρι το τέλος του μηνός. Η κυβέρνηση, όπως προειπώθηκε, ανακοίνωσε χθες τη συγκρότηση ειδικής επιτροπής για «τη διερεύνηση και ανάδειξη των συστημικών προβλημάτων και δυσλειτουργιών που οδήγησαν στη σιδηροδρομική τραγωδία των Τεμπών». Η επιτροπή είναι τριμελής και συμμετέχουν οι Ιωάννης-Κωνσταντίνος Χαλκιάς, επίτιμος πρόεδρος του Νομικού Συμβουλίου του Κράτους, ως πρόεδρος, Αθανάσιος Ζηλιασκόπουλος, καθηγητής Μεταφορών και Παραγωγής στο Τμήμα Μηχανολόγων Μηχανικών του Πανεπιστημίου Θεσσαλίας, ως μέλος, και Βασίλειος Προφυλλίδης, καθηγητής της Συγκοινωνιακής Τεχνικής στο Δημοκρίτειο Πανεπιστήμιο Θράκης, ως μέλος. Οπως σημειώνουν κυβερνητικές πηγές και έγραφε χθες η «Κ», η επιτροπή θα επιτελέσει το έργο της στον συντομότερο δυνατό χρόνο «και θα καλέσει τεχνικό προσωπικό, εμπειρογνώμονες ή όποιο άλλο πρόσωπο κρίνει απαραίτητο, προκειμένου να τη συνδράμουν». Το «συντομότερο δυνατό», σύμφωνα με κυβερνητικές πηγές, σημαίνει «εντός του μήνα», καθώς το μέγεθος της τραγωδίας δεν αφήνει περιθώρια για καθυστερήσεις. Την ίδια ώρα, η συζήτηση για τον χρόνο των εκλογών θα έρθει στο προσκήνιο την εβδομάδα που μας έρχεται, καθώς εάν ο πρωθυπουργός αποφασίσει πως οι εκλογές θα γίνουν στις 9 Απριλίου, θα πρέπει να τις προκηρύξει το αργότερο έως τις 19 Μαρτίου, δηλαδή δύο εβδομάδες από σήμερα. Οπως έγραφε και χθες η «Κ», έως τα μέσα της εβδομάδας δεν πρόκειται να παρθεί καμία απόφαση, αλλά αφού έχει γίνει και η τελευταία ταφή αδικοχαμένου πολίτη. Τρεις ανθρώπους με παρουσία στον δημόσιο βίο επέλεξε ο νέος υπουργός Υποδομών και Μεταφορών Γιώργος Γεραπετρίτης για μέλη της ειδικής επιτροπής που θα διερευνήσει τα αίτια του δυστυχήματος στα Τέμπη. Πρόκειται για τον Ιωάννη-Κωνσταντίνο Χαλκιά, επίτιμο πρόεδρο του Νομικού Συμβουλίου του Κράτους, ως πρόεδρο, και μέλη τους Αθανάσιο Ζηλιασκόπουλο, πρόεδρο του διοικητικού συμβουλίου του ΤΑΙΠΕΔ, και Βασίλειο Προφυλλίδη, καθηγητή στο Δημοκρίτειο Πανεπιστήμιο Θράκης.      Ο κ. Χαλκιάς αποφοίτησε από τη Νομική Αθηνών και το 1980 ολοκλήρωσε μεταπτυχιακό στο Δημόσιο και Διοικητικό Δίκαιο στο Πανεπιστήμιο Paris II. Το 1983 διορίστηκε δικαστικός αντιπρόσωπος στο Νομικό Συμβούλιο του Κράτους, το 1993 προήχθη σε πάρεδρο, το 2006 σε νομικό σύμβουλο και το 2014 σε αντιπρόεδρο ΝΣΚ. Από το 1983 έως το 2018 υπηρέτησε στα γραφεία νομικών συμβούλων στα υπουργεία Δικαιοσύνης (1983-1989), Εργασίας (1983-1985), Οικονομικών (1989-1990), Εξωτερικών (1990-1994), Αγροτικής Ανάπτυξης (1994-2015). Το 2015-2018 προΐστατο του γραφείου νομικού συμβούλου στο υπουργείο Εθνικής Αμυνας. Το 2018 προήχθη σε πρόεδρο του Νομικού Συμβουλίου του Κράτους.     Ο Αθανάσιος Ζηλιασκόπουλος είναι απόφοιτος του τμήματος Χημικών Μηχανικών του ΑΠΘ, κατέχει μεταπτυχιακό τίτλο από το τμήμα Μηχανολόγων Μηχανικών Βιομηχανίας του Πανεπιστημίου Austin Texas των ΗΠΑ και διδακτορικό σε Συστήματα Μεταφορών από το ίδιο πανεπιστήμιο. Ξεκίνησε την ακαδημαϊκή σταδιοδρομία του από το τμήμα Πολιτικών Μηχανικών του Ohio State University των ΗΠΑ, κατόπιν εργάσθηκε στο τμήμα Πολιτικών Μηχανικών του Northwestern University των ΗΠΑ και στο Transportation Research Center. Από το 1996 έως το 2004 κατείχε τη θέση Lοuis Berger Professor στον τομέα των Συστημάτων Μεταφορών του Πανεπιστημίου Northwestern στο Evanston, Ilinois, ΗΠΑ. Από το 2004 είναι καθηγητής Παραγωγής και Μεταφορών στο Πανεπιστήμιο Θεσσαλίας. Το διάστημα 2010-2015 υπήρξε πρόεδρος και διευθύνων σύμβουλος της ΤΡΑΙΝΟΣΕ. Επίσης, το 2013-2015 υπήρξε μέλος και αργότερα πρόεδρος της Εθνικής Επιτροπής Logistics (το 2014). Το 2020 ορίστηκε πρόεδρος του Εθνικού Συμβουλίου για την Ανάπτυξη και Ανταγωνιστικότητα της Εφοδιαστικής και σήμερα είναι πρόεδρος του διοικητικού συμβουλίου του ΤΑΙΠΕΔ.     Τέλος, ο Βασίλειος Προφυλλίδης είναι πολιτικός μηχανικός ΑΠΘ, συγκοινωνιολόγος (DEA), διδάκτωρ του Πολυτεχνείου των Παρισίων (Ecole Nationale des Ponts et Chaussées) και πτυχιούχος της Νομικής Σχολής ΑΠΘ. Διετέλεσε συνεργάτης του υπουργείου Μεταφορών, του υπουργείου Δημοσίων Εργων, του ΟΣΕ, του Δήμου Θεσσαλονίκης, των Γαλλικών Σιδηροδρόμων. Σήμερα είναι καθηγητής στο ΔΠΘ, όπου διδάσκει από το 1990. «Θα γίνει κάθε δυνατή προσπάθεια για να καταλάβουμε τι συνέβη. Πρέπει να πέσει φως σε όλες τις πτυχές του δυστυχήματος και να εξαντλήσουμε όλα τα όρια των επιστημονικών μας δυνατοτήτων», δήλωσε στο kathimerini.gr. "
kathimerini.gr,https://www.kathimerini.gr/politics/562305385/agnosto-to-politiko-apotypoma-tis-tragodias-sta-tempi/,Κόμματα,Άγνωστο το πολιτικό αποτύπωμα της τραγωδίας στα Τέμπη,2023-03-04T07:58:48+02:00,"
Newsroom","Το βαρύ πένθος σε ολόκληρη τη χώρα είναι η αναπόδραστη πραγματικότητα που επέβαλε η πολύνεκρη τραγωδία των Τεμπών. Το κυρίαρχο κλίμα οδύνης θέτει σε κατάσταση προσωρινής παύσης και τους όποιους σχεδιασμούς υπήρχαν από πλευράς πολιτικής δραστηριότητας. Ηδη, αμέσως μετά το δυστύχημα οι προγραμματισμένες εκδηλώσεις ανεστάλησαν και το πολιτικό προσωπικό κινείται με βάση τα νέα δεδομένα που διαμόρφωσε η βύθιση της χώρας σε συνθήκες εθνικού πένθους. Μέσα σε αυτό το κλίμα, οποιαδήποτε συζήτηση για πρωτοβουλίες και κινήσεις σε πολιτικό επίπεδο είναι αυτομάτως εκτός πλαισίου. Η κυρίαρχη το προηγούμενο διάστημα συζήτηση για τον χρόνο διεξαγωγής των εκλογών μπήκε στο περιθώριο και μετατίθεται σε μεταγενέστερο χρόνο. Αντίστοιχα, στο σύνολό τους πολιτικές εκδηλώσεις, είτε κεντρικές είτε μεμονωμένων υποψηφίων, έχουν ανασταλεί, όπως και οι εμφανίσεις πολιτικών προσώπων στα μέσα ενημέρωσης. Δεν είναι τυχαίο ότι ακόμη και πολλές εταιρείες δημοσκοπήσεων έχουν σταματήσει τις μετρήσεις από την ημέρα του τραγικού δυστυχήματος και, όπως αναφέρεται σχετικά, δεν είναι ακόμη ξεκάθαρο πότε θα τις επαναλάβουν, αν και κάποιες αναμένεται να το πράξουν από τη Δευτέρα. Δεν είναι κάτι πρωτόγνωρο, ανάλογες συνθήκες είχαν επικρατήσει και έπειτα από μεγάλες καταστροφές στο παρελθόν. Οπως αναφέρει σχετικά στέλεχος εταιρείας μετρήσεων, δείχνει εντελώς άτοπο να γίνει αυτή τη στιγμή μέτρηση για οτιδήποτε, ακόμη και για το αποτύπωμα της τραγωδίας. «Δεν είναι εύκολο να συλλάβει κανείς και να αποδεχθεί αυτό που έγινε, είμαστε πολύ κοντά στο συμβάν και αφορά την απώλεια πολλών νέων ανθρώπων, κάτι που κάνει την τραγωδία χειρότερη και πολύ δύσκολο να σκεφθεί κάποιος και να την αξιολογήσει ψύχραιμα. Θα δούμε το αποτύπωμά της αφού περάσει λίγος χρόνος», υπογραμμίζει. Οπως, μάλιστα, προσθέτει, η εμπειρία από το παρελθόν συνηγορεί με αυτή την εκτίμηση. «Χωρίς να μπούμε σε λεπτομέρειες και να αναφερθούμε σε συγκεκριμένα συμβάντα, φαίνεται ότι η εν θερμώ αποτύπωση-αντίδραση της κοινής γνώμης σε τόσο ακραία γεγονότα τις περισσότερες φορές διαφέρει από αυτό που απομένει και αποτυπώνεται μεσο-μακροπρόθεσμα. Εχουμε παρατηρήσει ότι η αποτύπωση που έχουμε τον πρώτο μήνα δεν είναι αυτή που επικράτησε σε μεγαλύτερο χρονικό διάστημα». Για τις εταιρείες μετρήσεων η στάση αναμονής για να περάσει το πρώτο κύμα σφοδρού πένθους είναι η εύλογη αντίδραση. «Δεν μπορείς όταν ένα τόσο συγκλονιστικό συμβάν κυριαρχεί και δεν αφήνει χώρο συζήτησης ή σκέψης για οτιδήποτε άλλο, να ζητάς να μάθεις πώς αισθάνονται οι πολίτες. Αυτό θα γίνει αργότερα, σε δεύτερο χρόνο, και αυτή τη στιγμή δεν μπορούμε καν να πούμε πότε ακριβώς θα είναι κατάλληλες οι συνθήκες. Είναι κάτι που και εμείς το αξιολογούμε και αναλόγως προχωρούμε», αναφέρεται. Το βέβαιο είναι ότι τόσο μεγάλης εμβέλειας καταστροφικά γεγονότα αφήνουν το αποτύπωμά τους. Ωστόσο, όπως σχολιάζει το στέλεχος της εταιρείας μετρήσεων, «δεν υπάρχει κανόνας στο πώς αυτό θα αποτυπωθεί από τους πολίτες. Υπάρχουν περιπτώσεις όπου πολύ κοντά σε γεγονότα έχουμε μια πιο αυστηρή αντιμετώπιση, η οποία στη συνέχεια γίνεται πιο ήπια. Εχουμε, όμως, δει και το αντίθετο. Αρχικά χαμηλών τόνων αντίδραση, η οποία σε βάθος χρόνου ενισχύεται και μεγεθύνεται. Δεν υπάρχει κανόνας για να εκτιμήσουμε πώς θα αποτυπωθεί ένα τόσο τραγικό γεγονός». "
kathimerini.gr,https://www.kathimerini.gr/society/562305355/tragodia-sta-tempi-aitima-gia-adeia-se-ellina-poy-krateitai-stin-toyrkia/,Κοινωνία,Τραγωδία στα Τέμπη: Αίτημα για άδεια σε Ελληνα που κρατείται στην Τουρκία,2023-03-04T07:10:06+02:00,"
Βασίλης Νέδος","Σε αναμονή για την έγκριση ή την απόρριψη αιτήματος Ελληνα κρατουμένου στις τουρκικές φυλακές προκειμένου να παραστεί σε κηδεία συγγενικού του προσώπου που σκοτώθηκε στο σιδηροδρομικό δυστύχημα των Τεμπών βρίσκονταν μέχρι αργά χθες το βράδυ οι ελληνικές αρχές, οι οποίες και μεσολάβησαν προς αυτή την κατεύθυνση. Σύμφωνα με διπλωματικές πηγές, το Ελληνικό Προξενείο στην Αδριανούπολη κινητοποιήθηκε έπειτα από αίτημα των συγγενών του κρατουμένου, ο οποίος έχασε στενό συγγενικό του πρόσωπο στο δυστύχημα των Τεμπών. Ο πρόξενος επισκέφθηκε τον κρατούμενο στις φυλακές και, σύμφωνα με πληροφορίες, οι τουρκικές αρχές παρείχαν όλες τις διευκολύνσεις που ζητήθηκαν. Διπλωματικές πηγές ανέφεραν ότι κατόπιν οδηγιών του υπουργού Εξωτερικών Νίκου Δένδια, ο Ελληνας πρόξενος επικοινώνησε άμεσα με την αρμόδια τουρκική εισαγγελία και ζήτησε εκτάκτως άδεια να επισκεφθεί τον Ελληνα πολίτη, χωρίς την τήρηση της προβλεπόμενης εβδομαδιαίας προθεσμίας. Η άδεια επίσκεψης δόθηκε κατ’ εξαίρεση και λίγη ώρα αργότερα πραγματοποιήθηκε η συνάντηση. Οι ίδιες πηγές τόνιζαν ότι ο πρόξενος συναντήθηκε και με τον προϊστάμενο της αρμόδιας Γενικής Εισαγγελίας Ραιδεστού, προκειμένου να μεταφερθεί το αίτημα του κρατούμενου Ελληνα πολίτη. Χθες αργά το απόγευμα, στο πλαίσιο επιτάχυνσης των διαδικασιών για την επεξεργασία του αιτήματος, ο πρέσβης της Ελλάδας στην Αγκυρα είχε συνάντηση με τον γ.γ. του υπουργείου Εξωτερικών της Τουρκίας. Από την πρεσβεία, κατόπιν οδηγιών του κ. Δένδια, εστάλη εκτάκτως ρηματική διακοίνωση στο τουρκικό υπουργείο Εξωτερικών, μέσω της οποίας υπογραμμιζόταν ο ανθρωπιστικός χαρακτήρας του αιτήματος. Οι ίδιες διπλωματικές πηγές σημείωναν ότι η αποδοχή ή όχι του αιτήματος «ειδικής άδειας για ανθρωπιστικούς λόγους» εμπίπτει στην αποκλειστική αρμοδιότητα των τουρκικών αρχών. Αξίζει να σημειωθεί ότι οι επαφές σε διπλωματικό επίπεδο (υπουργείων Εξωτερικών) δεν αφορούν την ουσία του αιτήματος, το οποίο θα εξεταστεί τελικά από τις σωφρονιστικές αρχές της γείτονος, δηλαδή το υπουργείο Δικαιοσύνης. Ατομα με πλήρη γνώση των συζητήσεων που έλαβαν χθες χώρα στην Τουρκία ανέφεραν πως διεξήχθησαν σε καλό επίπεδο και με τους Τούρκους να αντιλαμβάνονται τον ευαίσθητο χαρακτήρα της υπόθεσης, παρά το γεγονός ότι οι συγκεκριμένες άδειες χορηγούνται με εξαιρετική φειδώ. "
kathimerini.gr,https://www.kathimerini.gr/society/562305352/tragodia-sta-tempi-i-zoi-pagose-sto-apth/,Κοινωνία,Τραγωδία στα Τέμπη: Η ζωή «πάγωσε» στο ΑΠΘ,2023-03-04T08:51:56+02:00,"
Απόστολος Λακασάς","Τα βλέμματα, τα λόγια, οι κινήσεις των φοιτητών, των καθηγητών, του προσωπικού χθες στο Αριστοτέλειο Πανεπιστήμιο Θεσσαλονίκης έδειχναν πως δεν είχαν πραγματικά συνειδητοποιήσει τι συνέβη. «Δεν μπορούσαμε να εκλογικεύσουμε την τραγωδία από το σιδηροδρομικό δυστύχημα των Τεμπών. Κανείς μας δεν ήταν σίγουρος ποιος φοιτητής θα λείψει από το αμφιθέατρο, ποιος είναι τραυματίας, εάν κάποιος φίλος ή γνωστός είναι αγνοούμενος», ανέφερε στην «Κ» στέλεχος του εμβληματικού ιδρύματος. Δύσκολο να περιγράψεις την παγωμένη αίσθηση της τραγωδίας που έχει ένας συμφοιτητής, ένας φίλος, ένας καθηγητής που αναλογίζεται την απώλεια ενός νέου που ξεκινάει τις σπουδές του με όνειρα. Μέχρι χθες ο αριθμός για τους νεκρούς φοιτητές του ιδρύματος δηλωνόταν ατύπως ότι είχε φθάσει τους έντεκα. Και η ταυτοποίηση των σορών δεν έχει ολοκληρωθεί… «Χάθηκαν τόσο άδικα και ξαφνικά. Τα παιδιά μας, που δεν χωράει ο νους ότι δεν θα βρεθούν ξανά ανάμεσά μας. Η ζωή στο ΑΠΘ “πάγωσε” στο λεπτό της μοιραίας σύγκρουσης», ανέφερε ο πρύτανης του ιδρύματος κ. Νίκος Παπαϊωάννου. Η νομική, η αρχιτεκτονική, το φυσικό, το παιδαγωγικό, το οικονομικό, το χημικό ήταν μεταξύ των τμημάτων του Αριστοτελείου που έχασαν φοιτητή ή φοιτητές τους. «Καλό παράδεισο στα παιδιά μας. Συλλυπητήρια και κουράγιο στις οικογένειες και στους δικούς τους ανθρώπους. Καλή ανάρρωση στους τραυματίες», ανέφερε το μήνυμα των πρυτανικών αρχών. Συγκεκριμένα, όπως ανέφερε στην «Κ» ο κ. Δημήτρης Κωβαίος, αντιπρύτανης Ακαδημαϊκών Υποθέσεων και Φοιτητικής Μέριμνας του ΑΠΘ, οι φοιτητές του ιδρύματος που έχασαν τη ζωή τους σπούδαζαν στην οδοντιατρική, τη νομική, τη στρατιωτική ιατρική, στους αγρονόμους, στη γεωπονική (δύο), στο παιδαγωγικό, το φαρμακευτικό, στην αρχιτεκτονική και στο φυσικό. Επίσης υπήρχε ένας αγνοούμενος φοιτητής, για τον οποίον το ίδρυμα δεν ήθελε να δώσει στοιχεία για ευνόητους λόγους. Μεταξύ αυτών και δύο παιδιά καθηγητών του ιδρύματος. Οι 26 τραυματίες φοιτητές είναι από τα τμήματα –σε κάποια περισσότεροι του ενός– ηλεκτρολόγων μηχανικών, πολιτικών μηχανικών, μουσικών σπουδών, μηχανολόγων μηχανικών, νομικής, βιολογικού, κινηματογράφου, γεωπονίας, ψυχολογίας, φιλολογίας, οικονομικού, θεολογίας, πληροφορικής, χημικών μηχανικών, χημείας. Από τους 26 τραυματίες έξι φοιτητές νοσηλεύονταν έως χθες σε μονάδα εντατικής θεραπείας στο νοσοκομείο της Λάρισας. «Αυτά τα έχουμε βρει από λίστες των νοσοκομείων και από αναφορές, τις οποίες κάναμε αντιπαραβολή με τα φοιτητολόγιά μας», τόνισε ο κ. Κωβαίος. «Είμαστε συγκλονισμένοι. Στα 98 χρόνια του ΑΠΘ δεν χάσαμε ποτέ φοιτητές», πρόσθεσε. Ο αντιπρύτανης Διοικητικών Υποθέσεων του ΑΠΘ κ. Ανδρέας Γιαννακουδάκης δήλωσε στην «Κ» ότι «ο ανθρώπινος παράγοντας δεν έπρεπε να αναφέρεται ως αιτία ενός τέτοιου τραγικού γεγονότος. Οφείλουν να αναλάβουν τις ευθύνες τους όποιοι βρίσκονται σε θέσεις ευθύνης, όσο ψηλά και εάν είναι αυτές». Στο ίδρυμα χθες δεν έγιναν ουσιαστικά μαθήματα. Από την πλευρά τους, φοιτητικοί σύλλογοι τμημάτων του ΑΠΘ ανέφεραν ότι «τώρα τα δάκρυα στερεύουν και μεγαλώνει η οργή. Οργή γιατί όλοι μας έχουμε πάρει αυτό το τρένο, γιατί στη θέση τους θα μπορούσε να ήταν ο καθένας μας, γιατί με τους νεκρούς, τους τραυματίες, τους αγνοούμενους έχουμε μοιραστεί τα ίδια έδρανα, τα ίδια όνειρα, τα ίδια άγχη, πολλές όμορφες και δύσκολες στιγμές. Οργή γιατί είναι δεκάδες οι μητέρες σαν τις δικές μας που δεν έλαβαν απάντηση στο μήνυμα “όταν φτάσεις, στείλε”. Οργή γιατί δεν μπορούμε άλλο να ανεχόμαστε ότι το κέρδος θα είναι πάνω από την ανθρώπινη ζωή. Το ελάχιστο που μπορούμε να κάνουμε είναι να βρεθούμε όλοι στον δρόμο, να γίνουμε η φωνή των νεκρών». Σύμφωνα με τον κ. Παπαϊωάννου, «το Αριστοτέλειο θα υποστηρίξει με κάθε δυνατό τρόπο –ηθικά και πρακτικά– τις οικογένειες των θυμάτων, που υπήρξαν μέλη και της δικής μας οικογένειας. Και θα σταθεί επίσης, όπως οφείλει ένα δημόσιο πανεπιστήμιο, αρωγός στην πολιτεία, με συγκεκριμένες προτάσεις και έργα, ώστε το ανθρώπινο λάθος να μην είναι ποτέ ξανά ικανό να αποβεί μοιραίο. Οι ψυχολόγοι του Κέντρου Συμβουλευτικής και Ψυχολογικής Υποστήριξης του πανεπιστημίου μας, καθώς και η ειδική επιστημονική ομάδα της Γ΄ Ψυχιατρικής Κλινικής του ΑΧΕΠΑ είναι στη διάθεση κάθε μέλους της πανεπιστημιακής κοινότητας για να βοηθήσουν στη διαχείριση του σοκ που όλους μας έχει καταβάλει». Τέλος, θα ανεγερθεί μνημείο μέσα στο ΑΠΘ στη μνήμη των φοιτητών που χάθηκαν. "
kathimerini.gr,https://www.kathimerini.gr/society/562305349/tragodia-sta-tempi-tha-mporoysame-na-eimaste-emeis-sti-thesi-ton-paidion/,Κοινωνία,Τραγωδία στα Τέμπη: «Θα μπορούσαμε να είμαστε εμείς στη θέση των παιδιών»,2023-03-04T07:33:35+02:00,"
Ηλιάνα Μάγρα","Ενταση προκλήθηκε χθες το βράδυ λίγο μετά τις 8.30 όταν σε συγκέντρωση διαμαρτυρίας για τις παραλείψεις των υπευθύνων που οδήγησαν στην τραγωδία των Τεμπών, ομάδα κουκουλοφόρων επιτέθηκε εναντίον των αστυνομικών δυνάμεων στην πλατεία Συντάγματος. Οι δυνάμεις των ΜΑΤ απάντησαν με τη χρήση χημικών και κρότου λάμψης, υποχρεώνοντας όλους τους διαδηλωτές που βρίσκονταν στην πλατεία εκείνη την ώρα να υποχωρήσουν. Νωρίτερα, μαθητές και φοιτητές είχαν πραγματοποιήσει μια ειρηνική συγκέντρωση. Κατά μήκος της κλειστής στην κυκλοφορία Λεωφόρου Συγγρού, ο μόνος ήχος που ακουγόταν ήταν η περιοδική σειρήνα ασθενοφόρου και η σειρήνα στην οποία είχαν μεταλλαχθεί οι φωνές μερικών χιλιάδων μαθητών, φοιτητών και άλλων που είχαν έρθει να διαδηλώσουν. «Αυτή δεν είναι απλώς μια Παρασκευή», έλεγε στην «Κ» ο 21χρονος Θεμιστοκλής, φοιτητής της Φιλοσοφικής Σχολής. «Είναι μια ημέρα πένθους». Οσο περπατούσαν προς τα γραφεία της Hellenic Train, το ένα σύνθημα διαδεχόταν το άλλο. «Στον βωμό του κέρδους, θυσία οι νεκροί, δεν είναι δυστύχημα, είναι επιλογή». «Το έγκλημα αυτό να μη συγκαλυφθεί, όλων των νεκρών να γίνουμε η φωνή». «Πού είναι οι μαθητές;». «Στους δρόμους», απαντούσαν σύσσωμοι, «στους δρόμους είναι οι μαθητές». Καθώς η πλειονότητα των θυμάτων είναι κοντά στις δικές τους ηλικίες, σε καθένα από τα θύματα βλέπουν τον εαυτό τους. «Είμαστε εδώ», αναφέρει στην «Κ» η 22χρονη Μαίρη, φοιτήτρια στην Καλών Τεχνών, «γιατί θα μπορούσαμε να είμαστε εμείς στη θέση των παιδιών». Πολλοί κρατούν πλακάτ: «Δεν θέλω να ζω από τύχη». «Σε μια χώρα που θα έπρεπε να ζούμε σαν θαύμα, ζούμε από θαύμα». «Στείλε όταν φτάσεις». Κάποιοι κρατούν λευκά μπαλόνια – «για τις ψυχές όσων χάθηκαν», λένε. Πάνω στο μπαλόνι που κρατάει ο 20χρονος Φώτης Τσιβόλας γράφει: 57 εισιτήρια θανάτου. «Είναι αδιανόητο, εν έτει 2023, να μη λειτουργούν τα αυτονόητα, να μην υπάρχουν περισσότεροι εργαζόμενοι στους σιδηροδρόμους, να μη λειτουργούν τα φανάρια», λέει στην «Κ». «Οι περισσότεροι από τους νεκρούς ήταν φοιτητές της γενιάς μας, και οι γονείς τους αυτή τη στιγμή κλαίνε, άδικα», συμπληρώνει. Στην πορεία συμμετείχαν και άνθρωποι μεγαλύτερης ηλικίας που στα θύματα δεν βλέπουν τον εαυτό τους. Βλέπουν τα παιδιά τους. «Νέα παιδιά χάθηκαν από τραγικά, απανωτά λάθη», αναφέρει στην «Κ» η Γιάννα Σταυροπούλου, μητέρα δύο φοιτητριών. «Δεν πρέπει να περάσει έτσι αυτό», τονίζει, «αυτή η γενιά πρέπει να σωθεί». Τρεις εκπαιδευτικοί έχουν έρθει να διαμαρτυρηθούν. «Κάτι πρέπει να αλλάξει και μόνο από τα παιδιά μπορεί να αλλάξει», αναφέρει η Νάσια Παπαγιάννη. «Ολο αυτό σου δίνει μια αίσθηση ότι ζούμε κατά λάθος», δηλώνει στην «Κ» η Γεωργία Αδαμοπούλου. Πολλοί κατεβαίνουν σήμερα για πρώτη φορά σε πορεία. «Χάθηκαν νέες ζωές, και όχι μόνο – γυρνούσαν από ένα ταξίδι και έχασαν τη ζωή τους», λέει ο 17χρονος Αλέξανδρος. «Το σύστημα της Ελλάδας», τονίζει, «δεν δίνει σημασία στον λαό». «Αυτό που ζητάμε όλοι, ανεξαρτήτως κομματικής ή πολιτικής απόχρωσης, είναι να δούμε τι πραγματικά συνέβη», συμπληρώνει ο 22χρονος Δημήτρης. Φθάνοντας έξω από τα γραφεία της Hellenic Train, κάποιοι γράφουν με κόκκινη μπογιά «Δολοφόνοι» και «Κέρδη βαμμένα στων φοιτητών το αίμα». Τον δρόμο κλείνουν αστυνομικοί. Μέλη μιας αντιπροσωπείας εργαζομένων προσπαθούν να περάσουν για συνάντηση με τη διοίκηση της εταιρείας. «Για την ασφάλειά μας είμαστε εδώ», λέει στην «Κ» ο 36χρονος Αγγελος, τεχνίτης στο εργοστάσιο Πειραιά. «Χάσαμε συναδέλφους», σημειώνει, «οι μηχανοδηγοί τώρα φοβούνται να ανέβουν στο τρένο – ανάλογες είναι και οι συνθήκες στα μηχανοστάσια και στο εργοστάσιο». Η αντιπροσωπεία περνάει, το πλήθος χειροκροτάει. Η διαδήλωση λύεται, ανανεώνοντας το ραντεβού διαμαρτυρίας για σήμερα το μεσημέρι. Ενα δρόμο πιο πάνω, τουρίστες μπαίνουν χαρούμενοι στο ξενοδοχείο τους. "
kathimerini.gr,https://www.kathimerini.gr/society/562305319/tragodia-sta-tempi-saronan-to-simeio-gia-ton-entopismo-ton-agnooymenon/,Κοινωνία,Τραγωδία στα Τέμπη: Σάρωναν το σημείο για τον εντοπισμό των αγνοουμένων,2023-03-04T07:03:11+02:00,"
Γιάννης Παπαδόπουλος","Για ακόμη μία ημέρα συνεχιζόταν χθες το πρωί από μέλη της Πυροσβεστικής η σάρωση στο σημείο του σιδηροδρομικού δυστυχήματος στα Τέμπη. Ερευνούσαν τα χαλάσματα και το έδαφος για τον πιθανό εντοπισμό αγνοουμένων ή τη συλλογή δειγμάτων που ενδεχομένως θα μπορούσαν να βοηθήσουν στη διαδικασία της βιολογικής ταυτοποίησης μέσω εξετάσεων DNA. Κάποιοι συγγενείς περίμεναν για τη σχετική ενημέρωση έξω από το Γενικό Νοσοκομείο Λάρισας κρατώντας φωτογραφίες των οικείων τους που επέβαιναν στο τρένο. Σε ανακοίνωσή του το Πυροσβεστικό Σώμα ανέφερε ότι δεν έχουν βρεθεί στους χώρους των βαγονιών, ούτε και στην ευρύτερη περιοχή του δυστυχήματος, φιάλες ή θραύσματα φιαλών υγραερίου και ότι δεν ανταποκρίνονται στην πραγματικότητα σχετικές πληροφορίες που είδαν πρόσφατα το φως της δημοσιότητας. Το πρωτόκολλο ταυτοποίησης θυμάτων μαζικών καταστροφών της Interpol, το οποίο εφαρμόστηκε στην Ελλάδα από τη φονική πυρκαγιά στην Ανατολική Αττική το 2018, ακολουθήθηκε και στην περίπτωση του δυστυχήματος στα Τέμπη. Η οπτική αναγνώριση κατά την Interpol δεν θεωρείται ασφαλής μέθοδος ταυτοποίησης. Στην Ελλάδα, όπως είχε επισημάνει στην «Κ» η προϊσταμένη της ιατροδικαστικής υπηρεσίας Λάρισας, Ρουμπίνη Λεονταρή, και επιβεβαίωσαν και άλλοι συνάδελφοί της, ακολουθείται πλέον βάσει πρωτοκόλλου η ταυτοποίηση μέσω DNA. Μετά την ολοκλήρωση αυτής της μεθόδου παραδίδονται οι σοροί στις οικογένειες. Αυτός είναι και ο λόγος της εμπλοκής της Ομάδας Αναγνώρισης Θυμάτων Καταστροφών (Disaster Victim Identification – DVI) της Ελληνικής Αστυνομίας, καθώς και της Διεύθυνσης Εγκληματολογικών Ερευνών (ΔΕΕ) της Αστυνομίας στη διαδικασία ταυτοποίησης των θυμάτων. Σε χθεσινή ενημέρωση της Πυροσβεστικής και της Αστυνομίας διευκρινίστηκε ότι είναι λάθος να προστίθεται ο αριθμός των ατόμων που είχαν δηλωθεί στη λίστα των αγνοουμένων από τους οικείους τους στον αριθμό των νεκρών. Η εκπρόσωπος της Αστυνομίας, Κωνσταντίνα Δημογλίδου, εξήγησε ότι μετά το δυστύχημα είχαν δηλωθεί από συγγενείς 56 αγνοούμενοι. Στην πορεία των ερευνών στο σημείο εντοπίστηκαν 57 σοροί και ακολούθησε η διαδικασία ταυτοποίησής τους με αναλύσεις DNA. Η κ. Δημογλίδου ανέφερε ότι στα εργαστήρια της ΔΕΕ διακόπηκε οποιαδήποτε άλλη εργασία για να προχωρήσουν οι εξετάσεις των δειγμάτων γενετικού υλικού το ταχύτερο δυνατό. Οι σχετικές αναλύσεις, όπως είπε, διεξάγονταν επί 24 ώρες το 24ωρο τις τελευταίες ημέρες. Περισσότερες από δέκα οικογένειες είχαν ενημερωθεί χθες από τον επικεφαλής της ομάδας αναγνώρισης της Αστυνομίας και ειδικούς ψυχολόγους για τα δυσάρεστα ευρήματα. Χθες οι τραυματίες που παρέμεναν για νοσηλεία στα νοσοκομεία της Θεσσαλονίκης και της Λάρισας ξεπερνούσαν τα 30 άτομα. Σε μονάδες εντατικής θεραπείας βρίσκονταν συνολικά επτά ασθενείς, εκ των οποίων οι τέσσερις στο Πανεπιστημιακό Νοσοκομείο Λάρισας. "
kathimerini.gr,https://www.kathimerini.gr/society/562305298/tragodia-sta-tempi-ta-thanasima-mystika-ton-dialogon-stathmarchi-kleidoychoy-michanodigoy/,Κοινωνία,Τραγωδία στα Τέμπη: Τα θανάσιμα «μυστικά» των διαλόγων σταθμάρχη – κλειδούχου – μηχανοδηγού,2023-03-04T11:31:42+02:00,"
Αθανάσιος Κατσικίδης","Το δυστύχημα των Τεμπών και η απώλεια δεκάδων ζωών έφεραν στο προσκήνιο έναν πρωτοφανή λαβύρινθο σφαλμάτων και λανθασμένων επιλογών σε όλα τα επίπεδα εδώ και αρκετά χρόνια. Η «Κ» συνομίλησε με τον Χρήστο Ρετσινά, πρώην διευθυντή Ασφαλείας και Κυκλοφορίας των Αμαξοστοιχιών της ΤΡΑΙΝΟΣΕ, προκειμένου να φωτιστούν διάφορες πτυχές των γεγονότων που οδήγησαν στην τραγωδία. – Πώς γίνεται ένας πρώην αχθοφόρος να γίνει σταθμάρχης, ποιος αναλαμβάνει την ευθύνη διορισμού σε μια θέση; – Στην περίπτωση που συζητάμε υπάρχει σφάλμα από τον ΟΣΕ. Δεν είχε προσωπικό και ζήτησε οι μεταταχθέντες να επιστρέψουν. Oμως, κανονικά, θα έπρεπε ο ΟΣΕ να πάρει πίσω όσους είχαν διατελέσει σταθμάρχες. Παίρνει πίσω μια ειδικότητα (αχθοφόρος) που έχει καταργηθεί και κάπου πρέπει να τον βάλει. Τον στέλνει στη σχολή για σταθμάρχες και τον κάνει σταθμάρχη. Και τον τοποθετεί –άλλο σφάλμα– στον πιο νευραλγικό σταθμό. – Ποιος τον τοποθέτησε εκεί και με βάση ποια κριτήρια; – Ο ΟΣΕ. Δεν γνωρίζω με ποια κριτήρια, ίσως εντοπιότητας ή πολιτικού μέσου. – Τι εκπαίδευση λαμβάνει ένας σταθμάρχης; – Τελευταία έχουν μια εξάμηνη εκπαίδευση, όμως στην εκπαίδευση ακολουθείς θεωρητική εκπαίδευση και μετά κάνεις πρακτική. Εκανε σαν δεύτερος μια πρακτική και έχοντας μικρή εμπειρία τον εγκατέστησαν στη Λάρισα. Oμως δεν είναι μόνο το θέμα της εμπειρίας. Στο ηχητικό ντοκουμέντο ο κλειδούχος τον ρωτάει «να γυρίσω το κλειδί;». Αφού τα κλειδιά είναι ηλεκτρικά και τα χειρίζονται από τον πίνακα του σταθμάρχη, τι δουλειά έχει ο κλειδούχος; Γιατί ρωτάει; Πού είναι ο σταθμάρχης; Επίσης δίνει εντολή ο σταθμάρχης στον μηχανοδηγό να φύγει, αλλά δεν του λέει «φεύγεις από τη γραμμή ανόδου», υπονοεί όμως ότι φεύγει από τη γραμμή ανόδου προς Νέους Πόρους, προς την κατεύθυνση της Θεσσαλονίκης καθώς του δίνει την εντολή να φύγει. Ο μηχανοδηγός όφειλε όταν είδε ότι θα πρέπει να ανέβει τη γραμμή καθόδου να σταματήσει, να φρενάρει το τρένο και να ρωτήσει τον σταθμάρχη «γιατί με στέλνεις από τη γραμμή καθόδου;» και να κάνει ανακοίνωση μέσα από το ραδιοτηλέφωνο ότι έχει κάνει κατάληψη στη γραμμή καθόδου, ώστε να τον ακούσει και η αμαξοστοιχία του εμπορικού. Ο σταθμάρχης των Νέων Πόρων είχε ειδοποιήσει τον σταθμό της Λάρισας 17 λεπτά πριν από το δυστύχημα, δηλαδή ότι κατεβαίνει η εμπορική αμαξοστοιχία. Οπότε, ούτε ο μηχανοδηγός λειτούργησε σωστά. – Η εμπορική αμαξοστοιχία ακούει τον διάλογο μεταξύ σταθμάρχη και μηχανοδηγού; – Oλα τα τρένα έχουν ραδιοτηλέφωνα και ακούνε όλες τις επικοινωνίες. – Η εμπορική που κατέβαινε είχε ακούσει τον διάλογο μεταξύ κλειδούχου και σταθμάρχη πως το κλειδί είναι στη διαγώνιο, δηλαδή θα έβαζε το επιβατικό τρένο στη γραμμή καθόδου; – Την εντολή μεταξύ κλειδούχου και σταθμάρχη δεν την είχε ακούσει. Είχε ακούσει την εντολή που έδινε ο σταθμάρχης στον μηχανοδηγό, αλλά δεν ήξερε η κατερχόμενη αμαξοστοιχία ότι ο σταθμάρχης στέλνει την άλλη αμαξοστοιχία στη γραμμή καθόδου. Αν ο μηχανοδηγός του Intercity 62 (επιβατικό) ανακοίνωνε ότι έχει κάνει κατάληψη της γραμμής καθόδου, θα το άκουγαν και οι άλλοι και θα σταματούσαν. Οπότε πρέπει να διευκρινιστεί αν ήταν στη θέση του ο σταθμάρχης. – Δηλαδή λέτε ότι είχε μείνει το σταθμαρχείο μόνο του; – Αυτά θα τα διερευνήσει η επιτροπή. Εγώ εκείνο που βλέπω από τα ηχογραφημένα μηνύματα είναι ότι κάτι δεν πάει καλά. «Στο ηχητικό ντοκουμέντο ο κλειδούχος ρωτάει “να γυρίσω το κλειδί;”. Αφού τα κλειδιά είναι ηλεκτρικά και τα χειρίζονται από τον πίνακα του σταθμάρχη, γιατί ρωτάει; Πού είναι ο σταθμάρχης;», λέει στην «Κ» ο Χρήστος Ρετσινάς. – Οταν το τρένο πλέον είχε φύγει, θα προλάβαινε να σταματήσει; – Το τρένο χρειάζεται περίπου ένα λεπτό για να σταματήσει. Αλλά θέλω να υπογραμμίσω κάτι άλλο: Από το τέλος του 2020 που έφυγε η ΤΡΑΙΝΟΣΕ (Hellenic Train) από τα γραφεία του ΟΣΕ πήρε και τους υπαλλήλους που ήταν στο αρμόδιο όργανο, στο «Κέντρο Παρακολούθησης Κυκλοφορίας», στο οποίο βρίσκονταν ένας έμπειρος μηχανοστασιάρχης προϊστάμενος και ένας προϊστάμενος του προσωπικού κινήσεως, οι οποίοι μαζί με τον σταθμάρχη του ΟΣΕ ήλεγχαν την κυκλοφορία όλων των τρένων. Αυτή η επιτροπή σταμάτησε να λειτουργεί από το τέλος του 2020, διότι η ΤΡΑΙΝΟΣΕ (Hellenic Train) έκρινε ότι θα φτιάξει ένα δικό της σύστημα παρακολούθησης της κυκλοφορίας των τρένων. Αυτό που έκανε είναι ότι έβαλε στις μηχανές GPS, όμως από πλευράς ασφάλειας αυτό δεν σου προσφέρει τίποτα. Σου δείχνει μια κουκκίδα, δηλαδή πως ένα τρένο κινείται από τη Θήβα προς τη Λιβαδειά, όμως δεν σου δείχνει σε ποια γραμμή είναι. – Πώς ακριβώς λειτουργούσε αυτό το δευτεροβάθμιο όργανο ελέγχου; – Μιλούσαν με τα ραδιοτηλέφωνα και με τα κινητά τηλέφωνα με τους μηχανοδηγούς και τους προϊσταμένους των αμαξοστοιχιών, και ο μηχανοδηγός ενημέρωνε, όπως και ο προϊστάμενος της αμαξοστοιχίας, πού βρισκόταν κάθε τρένο. Είχαμε προλάβει πάρα πολλά ατυχήματα. Ηταν αναγκαίο από τη στιγμή που δεν υπάρχει σηματοδότηση-τηλεδιοίκηση, παρά μόνο στο κομμάτι Τιθορέα – Δομοκός – Λάρισα. – Για ποιο λόγο δεν υπάρχει σηματοδότηση; – Μέχρι το 2012 δούλευε, αλλά ειδικά στο κομμάτι Λάρισα και μέχρι την Κατερίνη άρχισαν οι καταληστεύσεις των υλικών και οι δολιοφθορές. Υπάρχουν συμμορίες που κλέβουν καλώδια και εξοπλισμούς. – Γιατί η εταιρεία δεν αντικατέστησε τον κλεμμένο εξοπλισμό; – Αυτό πρέπει να το απαντήσει ο ΟΣΕ. Τώρα τι ακριβώς συμβαίνει με τις συμβάσεις δεν ξέρω, αλλά η τρέχουσα σύμβαση που είναι για το σύστημα ασφάλειας της κυκλοφορίας, σηματοδότησης και τηλεδιοίκησης, που αφορά και την αυτόματη πέδηση της αμαξοστοιχίας εάν ο μηχανοδηγός δεν ανταποκρίνεται, δεν έχει ολοκληρωθεί. Αυτό το έργο έχει φτάσει μέχρι την Αλίαρτο και προχωράει προς Σφίγγα και παρότι ο εργολάβος φυλάει τις καλωδιώσεις με σεκιούριτι προχθές μια συμμορία τους έκλεψε τα καλώδια. Το επισημαίνω γιατί το Intercity 62 που ενεπλάκη στο δυστύχημα πριν φτάσει από τον Παλαιοφάρσαλο στη Λάρισα, το είχαν στείλει από τη γραμμή καθόδου. Η γραμμή ανόδου δεν δούλευε λόγω δολιοφθοράς. – Ποιος αξιολογεί την καταλληλότητα των υπαλλήλων; – Παλιά υπήρχαν τα φύλλα ποιότητας που σε αξιολογούσαν κάθε χρόνο με βάση τη βαθμολογία που λάμβανες στα σωματικά και ψυχικά προσόντα. Δεν ξέρω τι υπάρχει σήμερα. – Υπάρχει περίπτωση σήμερα να μην αξιολογούνται αυτοί οι άνθρωποι; – Για τους ανθρώπους που βρίσκονται στην πρώτη γραμμή, πέρα από την ψυχοτεχνική κατάσταση που ελέγχεται κατά την πρόσληψή τους, δεν υπάρχει μετέπειτα κάποιος άλλος έλεγχος. Είχαμε κάνει ένα γράμμα προς την υπηρεσία ασφαλείας του υπουργείου Μεταφορών, στο οποίο προτείναμε για τους μηχανοδηγούς να ελέγχονται και επανεξετάζονται κάθε τρία χρόνια. Αυτό το γράμμα το συντάξαμε μετά την αυτοκτονία ενός μηχανοδηγού που ήταν από την Τρίπολη. Ακόμη προτείναμε τη δημιουργία ενός σώματος ελεγκτών κυκλοφορίας. – Θα πρέπει τα τρένα να κυκλοφορήσουν ξανά μέχρι να ολοκληρωθεί η αναβάθμιση του δικτύου; – Φυσικά, γιατί αν σταματήσουν να κυκλοφορούν τότε οι συμμορίες θα τα κλέψουν όλα. Το άμεσο μέτρο που απαιτείται είναι να υποχρεωθεί το υπουργείο να επανασυστήσει το όργανο παρακολούθησης της κυκλοφορίας. Απαιτούνται μόνο δύο ημέρες. "
kathimerini.gr,https://www.kathimerini.gr/society/562305055/tragodia-sta-tempi-apergia-ton-sidirodromikon-kai-to-savvatokyriako/,Κοινωνία,Τραγωδία στα Τέμπη: Απεργία των σιδηροδρομικών και το σαββατοκύριακο,2023-03-03T19:28:51+02:00,"
Newsroom","Συνεχίζονται οι κινητοποιήσεις των σιδηροδρομικών το Σαββατοκύριακο μετά τη σιδηροδρομική τραγωδία στα Τέμπη.  Συγκεκριμένα, ακινητοποιημένα θα είναι αύριο Σάββατο και μεθαύριο Κυριακή (4-5 Μαρτίου) τα τρένα λόγω της 48ωρης απεργίας Σωματείων Εργαζομένων στον σιδηρόδρομο.  Ως εκ τούτου σύμφωνα με ενημέρωση της Hellenic Train, αναστέλλονται όλα τα δρομολόγια της εταιρείας. Πηγή: ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562305037/tragodia-sta-tempi-thrinos-stin-kideia-tis-34chronis-athinas/,Κοινωνία,Τραγωδία στα Τέμπη: Θρήνος στην κηδεία της 34χρονης Αθηνάς,2023-03-03T19:09:00+02:00,"
Newsroom","Με δάκρυα στα μάτια και λουλούδια στα χέρια συγγενείς και φίλοι αποχαιρέτησαν στο τελευταίο της ταξίδι, την 34χρονη Αθηνά Κατσάρα, θύμα του σιδηροδρομικού δυστυχήματος, στα Τέμπη. Ήταν η πρώτη κηδεία θύματος του πολύνεκρου δυστυχήματος, το οποίο στέρησε τη ζωή σε δεκάδες νέους ανθρώπους. Η νεκρώσιμη ακολουθία εψάλη στις τέσσερις το απόγευμα στον Ιερό Ναό Αγίας Άννης στην Κατερίνη. Συντετριμμένοι, οι συγγενείς, μαζί με δεκάδες φίλους, πρώην συμμαθητές,γείτονες, γνωστοί και συμπολίτες, έσπευσαν να της πουν το τελευταίο “αντίο”.  Τραγικές φιγούρες, οι στενοί συγγενείς της, η μητέρα, ο πατέρας, η αδελφή και ο αδελφός της, ο παππούς και η γιαγιά της. Δακρυσμένα και σκυθρωπά τα πρόσωπα, όσων γνώριζαν την ίδια και το σύζυγό της, με τον οποίο συνταξίδευε στη μοιραία αμαξοστοιχία και νοσηλεύεται με πολλαπλά τραύματα στο νοσοκομείο της Λάρισας. Το ζευγάρι βρισκόταν στο τρίτο βαγόνι και, σύμφωνα με μαρτυρίες, η Αθηνά άφησε τη θέση της για να πάρει καφέ από το κυλικείο, στο δεύτερο βαγόνι του τρένου, που τυλίχθηκε στις φλόγες και μετατράπηκε σε άμορφη μάζα σιδερικών μετά τη σφοδρή σύγκρουση των δύο αμαξοστοιχιών. Παρόντες στην κηδεία αθλητές και μέλη του αθλητικού συλλόγου “Πιερικός”, με τα χρώματα του οποίου αγωνίζεται, ως ποδοσφαιριστής, ο μικρός αδελφός της. Στο προαύλιο του ναού, όσοι τη γνώριζαν, συζητούσαν χαμηλόφωνα για τον τρόπο που έφυγε για πάντα από τη ζωή μια τόσο νέα γυναίκα, μητέρα ενός ανήλικου παιδιού, δύο ετών και πολύ αγαπητή στην κοινωνία της Κατερίνης.  Μέσα κι έξω από τον ιερό ναό, παντού,πόνος ψυχής κι απέραντη η θλίψη, αποτυπωμένη και στα στεφάνια στο προαύλιο με την τελευταία αφιέρωση «στο λατρεμένο κοριτσάκι μας», από τους γονείς, τους συγγενείς,τους οικογενειακούς φίλους, τους γνωστούς που την συνόδευσαν στην τελευταία της κατοικία. Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562305025/tempi-epilogos-se-ereynes-kai-taytopoiiseis-o-golgothas-ton-syggenon/,Κοινωνία,Τέμπη: Επίλογος σε έρευνες και ταυτοποιήσεις – Ο Γολγοθάς των συγγενών,2023-03-03T19:59:42+02:00,"
Newsroom","Ο επίλογος του χειρότερου σιδηροδρομικού δυστυχήματος στην ιστορία της Ελλάδας, γράφεται τις τελευταίες ώρες στον Ευαγγελισμό των Τεμπών, όπου αργά το βράδυ της Τρίτης μία επιβατική αμαξοστοιχία συγκρούστηκε με μία εμπορική, οδηγώντας στον θάνατο τουλάχιστον 57 ανθρώπους.  Η ανάσυρση του τρίτου βαγονιού της επιβατικής αμαξοστοιχίας ολοκληρώθηκε νωρίς το μεσημέρι, και οι πυροσβέστες αναζητούν τώρα ίχνη βιολογικού υλικού, που θα μπορούσαν να βοηθήσουν στην ταυτοποίηση των νεκρών. Τα ευρήματα μεταφέρονται στα εργαστήρια της ιατροδικαστικής υπηρεσίας, ενώ τα συντρίμμια της αμαξοστοιχίας τοποθετούνται σε ειδικό αποθηκευτικό χώρο του ΟΣΕ, προκειμένου να ερευνηθούν από τους εμπειρογνώμονες. Οι έρευνες στο σημείο της τραγωδίας εκτιμάται πως θα έχουν ολοκληρωθεί μέχρι το βράδυ, όπως μετέδωσε η ΕΡΤ. Σύμφωνα με την ΕΛ.ΑΣ, μέχρι στιγμής έχουν ταυτοποιηθεί 54 σοροί μέσω ανάλυσης DNA και έχουν ενημερωθεί 14 οικογένειες θυμάτων από τον επικεφαλής της ομάδας αναγνώρισης της Ελληνικής Αστυνομίας και ειδικούς ψυχολόγους της ΕΛ.ΑΣ. Όπως είπε η εκπρόσωπος τύπου της Ελληνικής Αστυνομίας, Κωνσταντία Δημογλίδου, αναμένεται η αποστολή νέων δειγμάτων, που θα εξετασθούν με τον ίδιο τρόπο στα εγκληματολογικά εργαστήρια. «Αναφορικά με τη διαδικασία ενημέρωσης των συγγενών των θυμάτων, η οποία συνεχίζεται, από τον επικεφαλής της ομάδας αναγνώρισης της Ελληνικής Αστυνομίας και τους ειδικούς ψυχολόγους, δίνεται ο απαραίτητος χρόνος στην οικογένεια κάθε θύματος καθώς δεν πρόκειται για μία τυπική διαδικασία αλλά απαιτούνται λεπτοί χειρισμοί», πρόσθεσε.   Μεταξύ των 48 τραυματιών που νοσηλεύονται σε νοσοκομεία, επτά πολυτραυματίες βρίσκονται σε Μονάδες Εντατικής Θεραπείας. Ο αριθμός των τραυματιών σε ΜΕΘ έχει αυξηθεί κατά έναν.   Συγγενείς και φίλοι αγνοούμενων επιβατών μιλούν για τους οικείους του.  «Σε ένα μήνα θα είχε γενέθλια, θα έκλεινε τα 23», λέει στην ΕΡΤ μία μητέρα για τον γιο της και απευθύνει έκκληση. «Το εισιτήριό του ήταν βαγόνι 5 θέση 22. Δεν είναι ανάμεσα στους τραυματίες, δεν είναι ανάμεσα στους αγνοούμενους, προς το παρόν. Δεν έχουμε καμία ενημέρωση για το πού βρίσκεται. Ήταν σε ένα βαγόνι από το οποίο σώθηκαν πολλά παιδιά. Δεν ξέρω αν ήταν στη θέση του την ώρα της σύγκρουσης ή αν είχε σηκωθεί να πάει προς το κυλικείο». «Πήγε στην Αθήνα να πάρει ένα δίπλωμα και δεν ξαναγύρισε ποτέ», λέει ο αδελφός ενός άλλου αγνοούμενου. «Εμείς δεν τον βρίσκουμε πουθενά, τον ψάχνουμε, η οικογένεια δεν ξέρει τίποτα, η αστυνομία δεν μπορεί να πει τίποτα. Η αστυνομία δε μπορεί να πει τίποτα». Συγγενείς και φίλοι έδωσαν το «παρών» στην κηδεία της 34χρονης Αθηνάς Κατσάρα, θύμα του σιδηροδρομικού δυστυχήματος, στα Τέμπη. Ήταν η πρώτη κηδεία νεκρής του πολύνεκρου δυστυχήματος. Μαθητές και φοιτητές διοργάνωσαν συγκέντρωση διαμαρτυρίας στα γραφεία της Hellenic Train το πρώι. Ζητώντας να αποδοθούν ευθύνες για το τραγικό συμβάν, συγκεντρώθηκαν αρχικά έξω από τα Προπύλαια, στο κέντρο της Αθήνας. «Για τα παιδιά στα Τέμπη… Για τις οικογένειές τους… Και για εμάς…», ανέφερε το κάλεσμα της Συντονιστικής Επιτροπής Μαθητών Αθήνας. «Το έγκλημα αυτό να μη συγκαλυφθεί. Όλων των νεκρών θα γίνουμε η φωνή», ήταν το μήνυμα σε ένα από τα πανό φοιτητών. Κλειστή είναι από τις 19:10 είναι η λεωφόρος Αμαλίας, στο ύψος της Βουλής, στο Σύνταγμα, καθώς εξελίσσεται νέα σιωπηρή διαμαρτυρία: «Πενθούμε τους νεκρούς μας, ζητάμε την αλήθεια», που διοργανώνει η ΜΚΟ Αλληλεγγύη για Όλους, που είναι φίλα προσκείμενη στον ΣΥΡΙΖΑ. Η πρωτοβουλία Αλληλεγγύη για Όλους τονίζει στο κάλεσμα της, «βιώνουμε μια ανείπωτη τραγωδία, πενθούμε τον άδικο χαμό δεκάδων κυρίως νέων ανθρώπων, ζητάμε να μάθουμε την αλήθεια». Κινητοποιήσεις έγιναν ή βρίσκονται ακόμα σε εξέλιξη σε πολλές περιοχές της Ελλάδας, μεταξύ των οποίων η Θεσσαλονίκη, η Λάρισα, ο Βόλος, η Καρδίτσα, ο Πύργος, η Καβάλα και το Ηράκλειο.  Σύμφωνα με πληροφορίες του κρατικού καναλιού, ο σταθμάρχης που ομολόγησε πως έκανε λάθος, βρισκόταν μόλις 15 ημέρες στο σταθμαρχείο της Λάρισας. Ο άνδρας φέρεται να είχε ειδοποιηθεί 16 λεπτά νωρίτερα για την πορεία της εμπορικής αμαξοστοιχίας, από τον σταθμάρχη των Νέων Πόρων. Τρεις καταγραφές μεταξύ των δύο σταθμών, επιβεβαιώνουν ότι για 15 λεπτά τα τρένα κινούνταν στην ίδια γραμμή, ακολουθώντας αντίθετες πορείες. Ο σταθμάρχης της Λάρισας, μετά την πρακτική του στο σταθμό της Καλαμπάκας, είχε περάσει για δύο ημέρες και από τον σταθμό των Νέων Πόρων. Κατόπιν εντολής του πρωθυπουργού Κυριάκου Μητσοτάκη, ο Υυουργός Επικρατείας Γιώργος Γεραπετρίτης ανακοίνωσε τη σύσταση Ειδικής Επιτροπής για τη διερεύνηση και ανάδειξη των συστημικών προβλημάτων και δυσλειτουργιών που οδήγησαν στη σιδηροδρομική τραγωδία των Τεμπών. Η Επιτροπή είναι τριμελής και συμμετέχουν οι: -Ιωάννης – Κωνσταντίνος Χαλκιάς, Επίτιμος Πρόεδρος του Νομικού Συμβουλίου του Κράτους, ως Πρόεδρος. -Αθανάσιος Ζηλιασκόπουλος, Καθηγητής Μεταφορών και Παραγωγής στο Τμήμα Μηχανολόγων Μηχανικών του Πανεπιστημίου Θεσσαλίας, ως μέλος. -Βασίλειος Προφυλλίδης, Καθηγητής της Συγκοινωνιακής Τεχνικής στο Δημοκρίτειο Πανεπιστήμιο Θράκης, ως μέλος.  «Ο μηχανοδηγός εμπιστεύτηκε τον σταθμάρχη 1.000%, ενώ δεν έπρεπε. Αυτό είναι το επιλήψιμο σε ό,τι αφορά τον μηχανοδηγό. Ο σταθμάρχης ήταν ένας άπειρος υπάλληλος, ο οποίος κάκιστα είχε τοποθετηθεί στον σταθμό Λαρίσης», τόνισε, μιλώντας στον τηλεοπτικό σταμό ΣΚΑΪ, ο συνταξιούχος εκπαιδευτής μηχανοδηγών, Νικόλαος Τσουρίδης. Ο ίδιος επισήμανε πως στη συνομιλία μεταξύ του σταθμάρχη και του μηχανοδηγού υπάρχει ένα ένοχο μυστικό. «Ο μηχανοδηγός ήταν φίλος με τον σταθμάρχη, και δυστυχώς δεν τήρησαν και οι δύο τα τυπικά υπηρεσιακά». Όπως ανέφερε, κατά τη συνομιλία του σταθμάρχη με τον μηχανοδηγό, ο πρώτος δεν ενημέρωσε τον δεύτερο σχετικά με το ποια γραμμή θα ακολουθήσει: «Στην έξοδο της Λάρισας υπάρχουν δύο γραμμές, η μία που κατεβαίνει από Θεσσαλονίκη και η άλλη που ανεβαίνει προς Θεσσαλονίκη. Εκεί έγινε το μοιραίο λάθος από τον σταθμάρχη. Δεν είπε στον μηχανοδηγό να πάει από τη γραμμή ανόδου ή τη γραμμή καθόδου. Βάσει του κανονισμού, ο σταθμάρχης είναι υποχρεωμένος να πει στον μηχανοδηγό ποια γραμμή θα ακολουθήσει. Ο έμπειρος μηχανοδηγός είναι υποχρεωμένος να ρωτήσει κι εφόσον δεν πάρει σαφείς οδηγίες, τότε δεν πρέπει να αναχωρήσει». Εν τω μεταξύ, η πρώτη αγωγή για την υπόθεση έχει ήδη κατατεθεί από τον δικηγόρο ενός πολυτραυματία που νοσηλεύεται σε σοβαρή κατάσταση στο νοσοκομείο της Λάρισας.  Σε σοβαρή κατάσταση νοσηλεύεται και ο 20χρονος πολυτραυματίας, που είναι και ο μοναδικός που επέζησε από το πρώτο βαγόνι. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562304977/palaistinios-giatros-mila-gia-ta-tempi-skines-polemoy-sto-nosokomeio-eniotha-oti-eimai-sti-gaza/,Κοινωνία,"Παλαιστίνιος γιατρός μιλά για τα Τέμπη: Σκηνές πολέμου στο νοσοκομείο, ένιωθα ότι είμαι στη Γάζα",2023-03-03T18:28:04+02:00,"
Newsroom","Τις συνθήκες που επικράτησαν στο γενικό νοσοκομείο της Λάρισας μετά το σιδηροδρομικό δυστύχημα στα Τέμπη, περιέγραψε ο Παλαιστίνιος ειδικευόμενος ορθοπεδικός χειρουργός, Χουσάμ Ναΐμ, που είχε εκείνο το βράδυ εφημερία. «Μόλις ήρθαν τα πρώτα ασθενοφόρα με τους τραυματίες κατάλαβα ότι έχουμε να κάνουμε και με νέα παιδιά και αυτό ήταν ένα επιπλέον βάρος πάνω μας. Οι εικόνες που είδα πρώτος, μου θύμιζαν ειλικρινά ότι είμαι για μία στιγμή στη Γάζα, γιατί είναι σκηνές βγαλμένες από πόλεμο, ακριβώς αυτά είχα δει και εγώ όταν ήμουν παλιά στη Γάζα. Και αυτό ακριβώς είπα στον διευθυντή μου, ότι νιώθω ότι είμαι στη Γάζα», σχολίασε ο Παλαιστίνιος γιατρός. Όπως είπε, το πιο δύσκολο κομμάτι, ήταν η μεταφορά σορών στο νοσοκομείο. «Βλέπαμε ότι ήταν όλα νέα παιδιά, κάτω από 30. Αυτό από μόνο του μας έκανε να είμαστε πολύ φορτωμένοι συναισθηματικά γιατί χάθηκαν τόσα νέα παιδιά άδικα».  Ο κ. Ναΐμ περιέγραψε πως αρχικά δεν είχε γίνει αντιληπτό το μέγεθος της τραγωδίας, ώσπου άρχισαν να καταφθάνουν οι πρώτοι τραυματίες.  «Κοιτούσαμε ο ένας τον άλλον στα επείγοντα, καταλάβαμε ότι έχουμε να κάνουμε με κάτι πολύ σοβαρό. Καταλάβαμε ότι είχαμε να κάνουμε με σύγκρουση δύο τρένων. Ότι έχουμε πολλούς τραυματίες». Στη συνέχεια οι γιατροί οργανώθηκαν με ψυχραιμία και αποτελεσματικότητα, όπως λέει, και μικρές ομάδες αναλάμβαναν κάθε ασθενή για την αξιολόγηση της κατάστασής του.  «Κάποια παιδιά, ήταν μέσα στο χαμό, ρωτούσαν για φίλους, ρωτούσαν για συγγενείς. Κάποια παιδιά ήταν σε σοκ ακόμα, δεν μπορούσαν αν μιλήσουν, προσπαθούσαμε να επικοινωνήσουμε μαζί τους, γενικά εκείνη τη στιγμή ήταν βαρύ το κλίμα», κατέληξε, επισημαίνοντας πως ορισμένοι νέοι παραμένουν σε κατάσταση σοκ.    "
kathimerini.gr,https://www.kathimerini.gr/society/562304917/tragodia-sta-tempi-poreia-mathiton-stin-pallini-vinteo/,Κοινωνία,Τραγωδία στα Τέμπη: Πορεία μαθητών στην Παλλήνη (βίντεο),2023-03-03T17:04:59+02:00,"
Newsroom","Σε κλίμα πένθους, οδύνης και οργής, μαθητές και φοιτητές πραγματοποίησαν σήμερα, Παρασκευή 3 Μαρτίου, κινητοποιήσεις και πορείες για τη σιδηροδρομική τραγωδία στα Τέμπη σε πολλές περιοχές της χώρας. Ανάμεσα τους και μαθητές από τα σχολεία της βορειοανατολικής Αττικής, οι οποίοι πραγματοποίησαν πορεία μέχρι το δημαρχείο Παλλήνης, για να εκφράσουν τα συλλυπητήρια τους στις οικογένειες των θυμάτων, αλλά και την οργή τους για τις απαρχαιωμένες δομές στο σιδηροδρομικό δίκτυο και τις ευθύνες που αναλογούν στο κράτος.  Οι μαθητές κρατούσαν πλακάτ που έγραφαν τις φράσεις «πάρε με όταν φτάσεις», «πάμε κι όπου βγει», «τα κέρδη τους, οι ζωές μας».  Σημειώνεται ότι για τις πορείες που πραγματοποιήθηκαν νωρίτερα στο κέντρο της Αθήνας το κάλεσμα της Συντονιστικής Επιτροπής Μαθητών Αθήνας ανέφερε «Για τα παιδιά στα Τέμπη… Για τις οικογένειές τους… Και για εμάς..», ενώ το πανό των φοιτητών έγραφε: «Το έγκλημα αυτό να μη συγκαλυφθεί. Όλων των νεκρών θα γίνουμε η φωνή». ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562304905/tragodia-sta-tempi-paremvasi-dsa-gia-toys-dikigoroys-poy-ekdilonoyn-apadoysa-symperifora/,Κοινωνία,Τραγωδία στα Τέμπη: Παρέμβαση ΔΣΑ για τους δικηγόρους που εκδηλώνουν απάδουσα συμπεριφορά,2023-03-03T16:59:17+02:00,"
Newsroom","Το Διοικητικό Συμβούλιο του Δικηγορικού Συλλόγου Αθηνών επισημαίνει, ότι «είναι απερίφραστα καταδικαστέα και πειθαρχικά ελεγκτέα κάθε συμπεριφορά δικηγόρου, που, με αφορμή τραγικό δυστύχημα των Τεμπών, επιχειρεί την εκμετάλλευση του ανθρώπινου πόνου». Ακόμη ο ΔΣΑ, καλεί τον πρόεδρο του Πειθαρχικού Συμβουλίου Ζήση Κωνσταντίνου, «στο πλαίσιο της αυτεπάγγελτης κίνησης της πειθαρχικής διαδικασίας, να διερευνήσει τυχόν πειθαρχικές ευθύνες δικηγόρων, οι οποίοι εμφανιζόμενοι σε τηλεοπτικά μέσα και αναφερόμενοι στο πολύνεκρο δυστύχημα έχουν παραβεί τους ισχύοντες δεοντολογικούς κανόνες». Προηγουμένως, η συντονίστρια των Πειθαρχικών Τμημάτων του Δικηγορικού Συλλόγου Αθηνών Μαρινέττα Γούναρη-Χατζησαράντου ζήτησε από τον πρόεδρο του Πειθαρχικού Συμβουλίου να διερευνήσει τυχόν πειθαρχικές ευθύνες δικηγόρων, οι οποίοι εμφανιζόμενοι σε τηλεοπτικά παράθυρα αναφέρονται στο πολύνεκρο δυστύχημα των Τεμπών και «εκδηλώνουν συμπεριφορές που απάδουν του Κώδικα Δεοντολογίας του δικηγορικού λειτουργήματος». Παράλληλα, ο ΔΣΑ καλεί όλους τους δικηγόρους να αποφεύγουν τοποθετήσεις που παραβιάζουν τον Κώδικα Δεοντολογίας Δικηγόρων, καθώς «τέτοιες συμπεριφορές απάδουν του κύρους και της αξιοπρέπειας του δικηγορικού λειτουργήματος, προκαλούν την κοινωνία και αμαυρώνουν την εικόνα του δικηγορικού σώματος». Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562304854/metaferetai-apo-ton-topo-tis-tragodias-sta-tempi-to-trito-vagoni/,Κοινωνία,Μεταφέρεται από τον τόπο της τραγωδίας στα Τέμπη το τρίτο βαγόνι,2023-03-03T16:23:58+02:00,"
Newsroom","Το βαγόνι 3 της μοιραίας επιβατικής αμαξοστοιχίας φορτώθηκε σε νταλίκα προκειμένου να μεταφερθεί σε χώρο του ΟΣΕ, στο παλιό εργοστάσιο ζαχάρεως στη Λάρισα. Εκεί θα πραγματοποιηθεί περαιτέρω έρευνα προκειμένου να εντοπιστούν περισσότερα στοιχεία για τα αίτια που είχαν ως αποτέλεσμα την πολύνεκρη τραγωδία. Παράλληλα θα συνεχιστεί από τους πυροσβέστες και τα σωστικά συνεργεία των εθελοντών η έρευνα για τυχόν άλλα ευρήματα και προσωπικά αντικείμενα των επιβατών. Πληροφορίες: ΕΡΤ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/politics/562304806/tragodia-sta-tempi-ta-tessera-erotimata-toy-syriza-kai-i-apantisi-oikonomoy/,Πολιτική,Τραγωδία στα Τέμπη: Τα τέσσερα ερωτήματα του ΣΥΡΙΖΑ και η απάντηση Οικονόμου,2023-03-03T15:24:26+02:00,"
Newsroom","Απάντηση στην εκπρόσωπο Τύπου του ΣΥΡΙΖΑ-ΠΣ έδωσε ο κυβερνητικός εκπρόσωπος, Γιάννης Οικονόμου, μετά τα τέσσερα ερωτήματα που έθεσε η Πόπη Τσαπανίδου για το σιδηροδρομικό δυστύχημα στα Τέμπη. Σημειώνεται ότι τα ερωτήματα της εκπροσώπου Τύπυ του ΣΥΡΙΖΑ-ΠΣ, αφορούσαν -μεταξύ άλλων- το «τι ακριβώς θα εγκαινίαζε ο πρωθυπουργός στο κέντρο τηλεδιοίκησης και σηματοδότησης στη Θεσσαλονίκη την επομένη της τραγωδίας», την ευθύνη για τον διορισμό του σταθμάρχη Λάρισας, τον λόγο παραίτησης το 2022 του πρόεδρου της Επιτροπής που είναι αρμόδια για τα έργα σηματοδότησης και ασφάλειας στο σιδηροδρομικό δίκτυο, καθώς και το αν ο παραιτηθείς υπουργός Μεταφορών, Κ. Αχ. Καραμανλής θα είναι υποψήφιος στις επικείμενες εκλογές.  «Την ώρα της μεγάλης οδύνης και του πόνου, εν μέσω εθνικού πένθους, ο ΣΥΡΙΖΑ αποφάσισε να ξεκινήσει, επισήμως μάλιστα, την πολιτική εκμετάλλευση της τραγωδίας. Φαρισαϊκά ισχυρίζεται ότι ο μόνος που φέρει ευθύνη για την κατάσταση των ελληνικών σιδηροδρόμων είναι η κυβέρνηση της ΝΔ και ότι εκείνοι παρέδωσαν έναν σιδηρόδρομο που λειτουργούσαν όλα τέλεια», αναφέρει ο κυβερνητικός εκπρόσωπος και συνεχίζει: «Δεν είναι η ώρα της κομματικής αντιπαράθεσης. Οι απαντήσεις θα δοθούν σύντομα, με τρόπο που δεν θα αμφισβητείται από κανέναν και με κανένα τρόπο, με αποφάσεις και υπογραφές. Απαντήσεις οφείλονται πρωτίστως στην ελληνική κοινωνία, που ευλόγως αναρωτιέται για τα αίτια της τραγωδίας και οργίζεται, και όχι στον ΣΥΡΙΖΑ. Τώρα όμως είναι η ώρα του πένθους και του σεβασμού» Νωρίτερα η εκπρόσωπος Τύπου του ΣΥΡΙΖΑ-ΠΣ, Πόπη Τσαπανίδου έθεσε τέσσερα ερωτήματα αναφορικά με την τραγωδία στα Τέμπη. «Κάθε προσπάθεια απόκρυψης και συγκάλυψης της αλήθειας για την τραγωδία των Τεμπών αποτελεί ασέβεια προς τους νεκρούς και προαναγγέλλει νέες τραγωδίες», αναφέρει η Πόπη Τσαπανίδου, τονίζοντας ότι «η επιλογή όλων μας τώρα δεν μπορεί παρά να είναι μία: Όλα στο φως». «Η προσπάθεια του πρωθυπουργού και της κυβέρνησης να καταφύγουν σε επικοινωνιακά τεχνάσματα, χονδροειδείς απόπειρες συμψηφισμού και διαχρονικές δικαιολογίες, προκαλεί σοβαρές ανησυχίες και αλγεινή εντύπωση» αναφέρει η κ. Τσαπανίδου και συνεχίζει: «Επαναλαμβάνουμε ότι για όποιον πραγματικά σέβεται τις ζωές που χάθηκαν άδικα, τις οικογένειές τους, όλους όσοι αγωνιούν για το πώς και γιατί φτάσαμε στο πολύνεκρο δράμα, η αλήθεια είναι μονόδρομος», σημειώνει η κ. Τσαπανίδου και τονίζει ότι ο πρωθυπουργός οφείλει να απαντήσει αυτή τη στιγμή σε τέσσερα ερωτήματα: Τι ακριβώς θα πήγαινε να εγκαινιάσει προεκλογικά στη Θεσσαλονίκη την επόμενη του δυστυχήματος; Ένα κέντρο τηλεδιοίκησης και σηματοδότησης με ανύπαρκτο σύστημα; Ποιος και πώς διόρισε έναν άνθρωπο άπειρο και ακατάλληλο στη θέση του σταθμάρχη Λάρισας και πόσες μέρες πριν το δυστύχημα είχε αναλάβει υπηρεσία; Ποιος ο λόγος παραίτησης το 2022 του πρόεδρου της Επιτροπής που είναι αρμόδια για τα έργα σηματοδότησης και ασφάλειας στο σιδηροδρομικό δίκτυο και ποια η απάντηση στα συνεχόμενα εξώδικα των εργαζόμενων; Τέλος, περιμένουμε από τον κ. Μητσοτάκη που απέδωσε στον κ. Καραμανλή την «αντικειμενική πολιτική ευθύνη» να μας απαντήσει εάν αυτή θα διαρκέσει μέχρι τις εκλογές και μετά θα είναι κανονικά υποψήφιος». Η εκπρόσωπος του ΣΥΡΙΖΑ σημειώνει στο τέλος ότι «σε κάθε περίπτωση να είναι όλοι βέβαιοι: Η αλήθεια είναι ο ύστατος χαιρετισμός στους νεκρούς μας». Με πλήροφορίες από ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr    "
kathimerini.gr,https://www.kathimerini.gr/society/562304785/tragodia-sta-tempi-ereyna-tis-trochaias-larisas-sta-grafeia-toy-ose/,Κοινωνία,Τραγωδία στα Τέμπη: Έρευνα της Τροχαίας Λάρισας στα γραφεία του ΟΣΕ,2023-03-03T15:19:30+02:00,"
Newsroom","Έρευνα στο πλαίσιο της προανάκρισης πραγματοποιήθηκε από το Τμήμα Τροχαίας για το δυστύχημα στα Τέμπη, στα γραφεία του ΟΣΕ στη Λάρισα, με στόχο να συλλεχθούν όλα τα απαραίτητα στοιχεία που χρειάζονται οι αστυνομικές έρευνες για την διερεύνηση της υπόθεσης του σιδηροδρομικού δυστυχήματος. Σύμφωνα με πληροφορίες του ΑΠΕ-ΜΠΕ, στελέχη της Τροχαίας συνέλεξαν κατά την έρευνα τους ό,τι στοιχείο κρίνεται χρήσιμο, όπως έγγραφα και άλλα ντοκουμέντα που αφορούσαν το συγκεκριμένο δρομολόγιο, ώστε να βγουν συμπεράσματα για τα αίτια της τραγωδίας και τον καταλογισμό των ευθυνών. Την ίδια ώρα, με αφορμή σχετικές αναφορές σε ΜΜΕ, η Πυροσβεστική τόνισε σε ανακοίνωσή της πως δεν έχουν βρεθεί φιάλες ή θραύσματα φιαλών υγραερίου στον ευρύτερο χώρο του σιδηροδρομικού δυστυχήματος στα Τέμπη. Συγκεκριμένα η ανακοίνωση της Πυροσβεστικής αναφέρει: «Με αφορμή πρόσφατες αναφορές σε ΜΜΕ περί ανεύρεσης δύο φιαλών υγραερίου, στο χώρο του σιδηροδρομικού δυστυχήματος, στα Τέμπη, το Πυροσβεστικό Σώμα διευκρινίζει: Κατά την διαδικασία ελέγχου για τον εντοπισμό ατόμων στους χώρους των βαγονιών αλλά και στον ευρύτερο χώρο του σιδηροδρομικού δυστυχήματος στα Τέμπη, δεν έχουν βρεθεί φιάλες ή θραύσματα φιαλών υγραερίου. Συνεπώς, οι σχετικές με το θέμα δημοσιογραφικές αναφορές, οι οποίες μάλιστα αποδόθηκαν σε εκπρόσωπο του Πυροσβεστικού Σώματος, δεν ανταποκρίνονται στην πραγματικότητα». Σε 57 ανέρχονται οι επιβεβαιωμένοι νεκροί της τραγωδίας στα Τέμπη, ενώ 36 σοροί έχουν ταυτοποιηθεί, σύμφωνα με την τελευταία ενημέρωση της Πυροσβεστικής και της Αστυνομίας (σήμερα Παρασκευή, 12.20 μ.μ.). Η εκπρόσωπος Τύπου της Αστυνομίας Κωνσταντία Δημογλίδου διευκρίνισε ότι όσοι είχαν δηλωθεί αρχικά ως αγνοούμενοι συμπεριλαμβάνονται στους νεκρούς. «Σε αυτό το σημείο γίνεται το λάθος από κάποιους να προσθέτουν αυτούς που είχαν δηλωθεί από τους συγγενείς ως αγνοούμενοι αμέσως μετά το δυστύχημα με τον αριθμό των νεκρών που έχουν ανασυρθεί. Όσοι είχαν δηλωθεί αρχικά συμπεριλαμβάνονται στους νεκρούς», ανέφερε χαρακτηριστικά. Όπως είπε η κ. Δημογλίδου, μέχρι στιγμής έχουν ταυτοποιηθεί 36 νεκροί από τα δείγματα που έχει λάβει η διεύθυνση εγκληματολογικών ερευνών της Αστυνομίας, επισημαίνοντας ότι η διαδικασία ταυτοποίησης των σορών με τη μέθοδο DNA διεξάγεται από τα ειδικά εγκληματολογικά εργαστήρια. Ακόμη, όπως γνωστοποίησε, έχουν ενημερωθεί ήδη 11 οικογένειες από τον επικεφαλής της ομάδας αναγνώρισης της ελληνικής αστυνομίας και τους ειδικούς ψυχολόγους της αστυνομίας και συμπλήρωσε ότι η επώδυνη αυτή διαδικασία συνεχίζεται. «Στα εργαστήρια η διαδικασία ταυτοποίησης διεξάγεται 24 ώρες το 24ωρο και έχει διακοπεί οποιαδήποτε άλλη εργασία, προκειμένου να διεκπεραιωθεί όλη η διαδικασία της ταυτοποίησης το ταχύτερο δυνατόν», ανέφερε. Παράλληλα, η κ. Δημογλίδου τόνισε ότι 38 τραυματίες νοσηλεύονται σε νοσοκομεία, επτά εκ των οποίων σε Μονάδες Εντατικής Θεραπείας (ΜΕΘ). Από την πλευρά του ο εκπρόσωπος Τύπου του Πυροσβεστικού Σώματος, πύραρχος Βασίλης Βαθρακογιάννης ανέφερε ότι εκτιμάται ότι μέχρι το μεσημέρι θα έχει ολοκληρωθεί η επιχείρηση έρευνας. Όπως είπε, τα γερανοφόρα οχήματα έχουν μετακινήσει τα δύο βαγόνια, τόσο το πρώτο επιβατικό της β’ θέσης όσο και το βαγόνι – εστιατόριο, διευκολύνοντας την επιχείρηση έρευνας. Ταυτόχρονα οι πυροσβέστες από χθες το απόγευμα πραγματοποιούν σάρωση τόσο στις άμορφες μάζες των βαγονιών όσο και στο έδαφος. «Σκοπός μας είναι αφενός ο πιθανός εντοπισμός αγνοουμένων και αφετέρου η πιθανή συλλογή ακόμα και μικρών δειγμάτων βιολογικού υλικού που θα αξιοποιηθούν στη διαδικασία βιολογικής ταυτοποίησης. Εκτιμάται ότι μέχρι το μεσημέρι θα έχει ολοκληρωθεί η επιχείρηση έρευνας», σημείωσε ο κ. Βαθρακογιάννης. Υπενθυμίζεται πως για τις 11 το πρωί είχε προγραμματιστεί σύσκεψη στην Περιφέρεια Θεσσαλίας για τον συντονισμό των ενεργειών από εδώ και πέρα, με τη συμμετοχή, μεταξύ άλλων του υφυπουργού παρά τω πρωθυπουργώ, Χρήστου Τριαντόπουλου, του γ.γ. Πολιτικής Προστασίας Βασίλη Παπαγεωργίου, του γ.γ. Κοινωνικής Αλληλεγγύης και Καταπολέμησης της φτώχειας Γεώργιου Σταμάτη, του περιφερειάρχη Θεσσαλίας Κώστα Αγοραστού, των επικεφαλής της ΕΛ.ΑΣ., της Πυροσβεστικής καθώς και στελεχών της 5ης Υγειονομικής Περιφέρειας Θεσσαλίας.  Χθες εις βάρος του 59χρονου σταθμάρχη ασκήθηκε δίωξη σε βαθμό κακουργήματος για ανθρωποκτονία κατά συρροήν από αμέλεια, πρόκληση σωματικών βλαβών κατά συρροήν από αμέλεια αλλά και διατάραξη συγκοινωνιών.  Οδηγήθηκε χθες ενώπιον εισαγγελέα και ανακριτή Λάρισας, από τους οποίους ζήτησε και πήρε προθεσμία και αναμένεται να απολογηθεί το προσεχές Σάββατο.  Αν και, σύμφωνα με πληροφορίες από την Αστυνομία, αρχικά είχε προσπαθήσει να αποδώσει το δυστύχημα σε βλάβη του ηλεκτρονικού συστήματος, κατά τη διάρκεια της προανακριτικής απολογίας του παραδέχθηκε ότι υπέπεσε σε σφάλμα.  «Ο κατηγορούμενος είναι κυριολεκτικά συντετριμμένος και έχει ήδη αναλάβει το μέρος των ευθυνών που του αναλογούν», δήλωσε στους δημοσιογράφους ο συνήγορός του Στέφανος Παντζαρτζίδης. Διεύρυνση των ερευνών, πέρα από τις ευθύνες του σταθμάρχη, προς κάθε κατεύθυνση και άμεση συλλογή των αποδεικτικών στοιχείων από τον τόπο της τραγωδίας ζητεί με νέα παραγγελία του από τις εισαγγελικές αρχές της Λάρισας ο εισαγγελέας του Αρείου Πάγου. Ο κ. Ισίδωρος Ντογιάκος αναφέρεται πρωτίστως στην ανάγκη συλλογής του αποδεικτικού υλικού από τον τόπο της τραγωδίας, προκειμένου να διευκολυνθεί επί της ουσίας η έρευνα, ενώ θέτει με εμφατικό τρόπο θέματα διεύρυνσης των ερευνών προς κάθε κατεύθυνση. «Είναι η ώρα της Δικαιοσύνης», τονίζει στην παραγγελία του προς τον προϊστάμενο της Εισαγγελίας Εφετών Λάρισας, Σταμάτη Δασκαλόπουλο, στον οποίο από την πρώτη στιγμή της ανείπωτης τραγωδίας έχει ανατεθεί η εποπτεία στο σύνολο των ερευνών. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/world/562304755/alvania-mera-ethnikoy-penthoys-gia-to-dystychima-sta-tempi-i-kyriaki/,Κόσμος,Αλβανία: Μέρα εθνικού πένθους για το δυστύχημα στα Τέμπη η Κυριακή,2023-03-03T15:13:51+02:00,"
Newsroom","Μέρα εθνικού πένθους για το σιδηροδρομικό δυστύχημα στα Τέμπη κήρυξε την Κυριακή 5 Μαρτίου ο πρωθυπουργός της Αλβανίας Έντι Ράμα. Χθες, η ολομέλεια της Αλβανικής Βουλής τήρησε ενός λεπτού σιγή για τα θύματα του τραγικού συμβάντος. Σύμφωνα με αλβανικές πηγές, στο μοιραίο τρένο επέβαιναν και Αλβανοί πολίτες, πέντε εκ των οποίων μέχρι χθες αγνοούνταν και άλλοι πέντε είχαν τραυματιστεί. Τη θλίψη για τη συνταρακτική τραγωδία, εξέφρασε και ο Αρχιεπίσκοπος Αλβανίας Αναστάσιος. Πηγή: ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562304734/pyrosvestiki-den-echoyn-vrethei-thraysmata-fialon-ygraerioy-ston-choro-toy-dystychimatos-sta-tempi/,Κοινωνία,Πυροσβεστική: Δεν έχουν βρεθεί θραύσματα φιαλών υγραερίου στον χώρο του δυστυχήματος στα Τέμπη,2023-03-03T15:04:24+02:00,"
Newsroom","Δεν έχουν βρεθεί φιάλες ή θραύσματα φιαλών υγραερίου στον ευρύτερο χώρο του σιδηροδρομικού δυστυχήματος στα Τέμπη, υπογραμμίζει σε ανακοίνωσή της η Πυροσβεστική, με αφορμή σχετικές αναφορές σε ΜΜΕ. Συγκεκριμένα η ανακοίνωση της Πυροσβεστικής αναφέρει: «Με αφορμή πρόσφατες αναφορές σε ΜΜΕ περί ανεύρεσης δύο φιαλών υγραερίου, στο χώρο του σιδηροδρομικού δυστυχήματος, στα Τέμπη, το Πυροσβεστικό Σώμα διευκρινίζει: Κατά την διαδικασία ελέγχου για τον εντοπισμό ατόμων στους χώρους των βαγονιών αλλά και στον ευρύτερο χώρο του σιδηροδρομικού δυστυχήματος στα Τέμπη, δεν έχουν βρεθεί φιάλες ή θραύσματα φιαλών υγραερίου. Συνεπώς, οι σχετικές με το θέμα δημοσιογραφικές αναφορές, οι οποίες μάλιστα αποδόθηκαν σε εκπρόσωπο του Πυροσβεστικού Σώματος, δεν ανταποκρίνονται στην πραγματικότητα». Σε 57 ανέρχονται οι επιβεβαιωμένοι νεκροί της τραγωδίας στα Τέμπη, ενώ 36 σοροί έχουν ταυτοποιηθεί, σύμφωνα με την τελευταία ενημέρωση της Πυροσβεστικής και της Αστυνομίας (σήμερα Παρασκευή, 12.20 μ.μ.). Η εκπρόσωπος Τύπου της Αστυνομίας Κωνσταντία Δημογλίδου διευκρίνισε ότι όσοι είχαν δηλωθεί αρχικά ως αγνοούμενοι συμπεριλαμβάνονται στους νεκρούς. «Σε αυτό το σημείο γίνεται το λάθος από κάποιους να προσθέτουν αυτούς που είχαν δηλωθεί από τους συγγενείς ως αγνοούμενοι αμέσως μετά το δυστύχημα με τον αριθμό των νεκρών που έχουν ανασυρθεί. Όσοι είχαν δηλωθεί αρχικά συμπεριλαμβάνονται στους νεκρούς», ανέφερε χαρακτηριστικά. Όπως είπε η κ. Δημογλίδου, μέχρι στιγμής έχουν ταυτοποιηθεί 36 νεκροί από τα δείγματα που έχει λάβει η διεύθυνση εγκληματολογικών ερευνών της Αστυνομίας, επισημαίνοντας ότι η διαδικασία ταυτοποίησης των σορών με τη μέθοδο DNA διεξάγεται από τα ειδικά εγκληματολογικά εργαστήρια. Ακόμη, όπως γνωστοποίησε, έχουν ενημερωθεί ήδη 11 οικογένειες από τον επικεφαλής της ομάδας αναγνώρισης της ελληνικής αστυνομίας και τους ειδικούς ψυχολόγους της αστυνομίας και συμπλήρωσε ότι η επώδυνη αυτή διαδικασία συνεχίζεται. «Στα εργαστήρια η διαδικασία ταυτοποίησης διεξάγεται 24 ώρες το 24ωρο και έχει διακοπεί οποιαδήποτε άλλη εργασία, προκειμένου να διεκπεραιωθεί όλη η διαδικασία της ταυτοποίησης το ταχύτερο δυνατόν», ανέφερε. Παράλληλα, η κ. Δημογλίδου τόνισε ότι 38 τραυματίες νοσηλεύονται σε νοσοκομεία, επτά εκ των οποίων σε Μονάδες Εντατικής Θεραπείας (ΜΕΘ). Από την πλευρά του ο εκπρόσωπος Τύπου του Πυροσβεστικού Σώματος, πύραρχος Βασίλης Βαθρακογιάννης ανέφερε ότι εκτιμάται ότι μέχρι το μεσημέρι θα έχει ολοκληρωθεί η επιχείρηση έρευνας. Όπως είπε, τα γερανοφόρα οχήματα έχουν μετακινήσει τα δύο βαγόνια, τόσο το πρώτο επιβατικό της β’ θέσης όσο και το βαγόνι – εστιατόριο, διευκολύνοντας την επιχείρηση έρευνας. Ταυτόχρονα οι πυροσβέστες από χθες το απόγευμα πραγματοποιούν σάρωση τόσο στις άμορφες μάζες των βαγονιών όσο και στο έδαφος. «Σκοπός μας είναι αφενός ο πιθανός εντοπισμός αγνοουμένων και αφετέρου η πιθανή συλλογή ακόμα και μικρών δειγμάτων βιολογικού υλικού που θα αξιοποιηθούν στη διαδικασία βιολογικής ταυτοποίησης. Εκτιμάται ότι μέχρι το μεσημέρι θα έχει ολοκληρωθεί η επιχείρηση έρευνας», σημείωσε ο κ. Βαθρακογιάννης. Χθες εις βάρος του 59χρονου σταθμάρχη ασκήθηκε δίωξη σε βαθμό κακουργήματος για ανθρωποκτονία κατά συρροήν από αμέλεια, πρόκληση σωματικών βλαβών κατά συρροήν από αμέλεια αλλά και διατάραξη συγκοινωνιών.  Οδηγήθηκε χθες ενώπιον εισαγγελέα και ανακριτή Λάρισας, από τους οποίους ζήτησε και πήρε προθεσμία και αναμένεται να απολογηθεί το προσεχές Σάββατο.  Αν και, σύμφωνα με πληροφορίες από την Αστυνομία, αρχικά είχε προσπαθήσει να αποδώσει το δυστύχημα σε βλάβη του ηλεκτρονικού συστήματος, κατά τη διάρκεια της προανακριτικής απολογίας του παραδέχθηκε ότι υπέπεσε σε σφάλμα.  «Ο κατηγορούμενος είναι κυριολεκτικά συντετριμμένος και έχει ήδη αναλάβει το μέρος των ευθυνών που του αναλογούν», δήλωσε στους δημοσιογράφους ο συνήγορός του Στέφανος Παντζαρτζίδης. Διεύρυνση των ερευνών, πέρα από τις ευθύνες του σταθμάρχη, προς κάθε κατεύθυνση και άμεση συλλογή των αποδεικτικών στοιχείων από τον τόπο της τραγωδίας ζητεί με νέα παραγγελία του από τις εισαγγελικές αρχές της Λάρισας ο εισαγγελέας του Αρείου Πάγου. Ο κ. Ισίδωρος Ντογιάκος αναφέρεται πρωτίστως στην ανάγκη συλλογής του αποδεικτικού υλικού από τον τόπο της τραγωδίας, προκειμένου να διευκολυνθεί επί της ουσίας η έρευνα, ενώ θέτει με εμφατικό τρόπο θέματα διεύρυνσης των ερευνών προς κάθε κατεύθυνση. «Είναι η ώρα της Δικαιοσύνης», τονίζει στην παραγγελία του προς τον προϊστάμενο της Εισαγγελίας Εφετών Λάρισας, Σταμάτη Δασκαλόπουλο, στον οποίο από την πρώτη στιγμή της ανείπωτης τραγωδίας έχει ανατεθεί η εποπτεία στο σύνολο των ερευνών. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/politics/562304704/sygkroysi-trenon-sta-tempi-i-epitropi-poy-tha-diereynisei-ta-aitia-tis-tragodias/,Πολιτική,Σύγκρουση τρένων στα Τέμπη: Η Επιτροπή που θα διερευνήσει τα αίτια της τραγωδίας,2023-03-03T14:40:07+02:00,"
Newsroom","Τη σύσταση Ειδικής Επιτροπής για τη διερεύνηση και ανάδειξη των συστημικών προβλημάτων και δυσλειτουργιών που οδήγησαν στη σιδηροδρομική τραγωδία των Τεμπών ανακοίνωσε ο υπουργός Επικρατείας Γιώργος Γεραπετρίτης. Οπως σημειώνεται στη σχετική ανακοίνωση: «Κατόπιν εντολής του Πρωθυπουργού, ο υπουργός Επικρατείας Γιώργος Γεραπετρίτης ανακοινώνει τη σύσταση Ειδικής Επιτροπής για τη διερεύνηση και ανάδειξη των συστημικών προβλημάτων και δυσλειτουργιών που οδήγησαν στη σιδηροδρομική τραγωδία των Τεμπών. Η Επιτροπή είναι τριμελής και συμμετέχουν οι: Η Επιτροπή θα επιτελέσει το έργο της στο συντομότερο δυνατό χρόνο και θα καλέσει τεχνικό προσωπικό, εμπειρογνώμονες ή όποιο άλλο πρόσωπο κρίνει απαραίτητο, προκειμένου να τη συνδράμουν». Οπως έγραφε η «Κ» στο σημερινό της φύλλο και στη στήλη Θεωρείο, επειδή η δυσπιστία των πολιτών έναντι του πολιτικού συστήματος είναι –και δικαιολογημένα– στα ύψη, το ερώτημα είναι πότε αναμένεται το πόρισμα που θα καταγράφει τα αίτια της τραγωδίας. Σε σχετική ερώτηση, η απάντηση που έλαβε η «Κ» ήταν πως αυτό θα γίνει άμεσα, δηλαδή εντός του μηνός, καθώς ο στόχος και του νέου υπουργού είναι να μην υπάρξει καμία χρονοτριβή. Χθες, κατά την τελετή παράδοσης – παραλαβής του υπουργείου Υποδομών, ο Γ. Γεραπετρίτης τόνισε ότι έρχεται με τρεις εντολές από τον πρωθυπουργό, να διερευνηθεί το δυστύχημα, να συνεχιστεί απρόσκοπτα ο εκσυγχρονισμός των υποδομών και να γίνουν ενέργειες για την αποκατάσταση της ασφάλειας των σιδηροδρομικών μεταφορών. Ο Γ. Γεραπετρίτης εξήρε την απόφαση του κ. Καραμανλή να παραιτηθεί, αναλαμβάνοντας την πολιτική ευθύνη. «Αναλαμβάνω με μια ειδική εντολή από τον πρωθυπουργό τις αρμοδιότητες του υπουργείου Υποδομών και Μεταφορών με σκοπό τρία συγκεκριμένα πράγματα», ανέφερε. «Το πρώτο είναι να διερευνήσουμε τους λόγους για τους οποίους φτάσαμε στο σημείο να θρηνήσουμε απώλεια ανθρώπινων ψυχών». Οπως είπε, η διερεύνηση θα είναι διαφανής, ενώ η επιτροπή εμπειρογνωμόνων θα μελετήσει τα συστημικά αίτια που οδήγησαν στην τραγωδία, «όχι βεβαίως για να αποδοθούν ευθύνες, καθώς αυτό αποτελεί αντικείμενο της ήδη υφιστάμενης δικαστικής έρευνας». Ως δεύτερο στόχο του ο κ. Γεραπετρίτης ανέφερε τη διασφάλιση των διαδικασιών εκσυγχρονισμού των υποδομών, «ώστε να μην υπάρξει κανένα ζήτημα σε ό,τι αφορά την ταχύτητα των έργων». Τέλος, «να υπάρξουν άμεσες ενέργειες για την αποκατάσταση της ασφάλειας των μεταφορών στο επίπεδο των σιδηροδρομικών μεταφορών για να υπάρξει και μια εμπέδωση ασφάλειας και στην ψυχολογία των πολιτών». ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562304590/tragodia-sta-tempi-sto-apth-vionoyme-ti-megalyteri-tragodia-stin-istoria-toy-anakoinosi-ton-prytanikon-archon/,Κοινωνία,Τέμπη: «Στο ΑΠΘ βιώνουμε τη μεγαλύτερη τραγωδία στην ιστορία του» – Ανακοίνωση των Πρυτανικών Αρχών,2023-03-03T13:20:49+02:00,"
Newsroom","«Στο ΑΠΘ βιώνουμε τη μεγαλύτερη τραγωδία στην ιστορία του. Θρηνούμε για τους 9 φοιτητές μας που έχασαν τη ζωή τους», τονίζουν οι Πρυτανικές Αρχές του Αριστοτελείου Πανεπιστημίου Θεσσαλονίκης σε ανακοίνωσή τους για το τραγικό δυστύχημα των Τεμπών. «Είμαστε δίπλα στους 26 τραυματίες φοιτητές μας. Είμαστε όλοι μας συντετριμμένοι. Δεν υπάρχουν λόγια για να περιγράψουν την οδύνη μας και όλων των μελών της Πανεπιστημιακής Κοινότητας», υπογραμμίζουν. «Καλό παράδεισο στα παιδιά μας. Συλλυπητήρια και κουράγιο στις οικογένειες και τους δικούς τους ανθρώπους. Καλή ανάρρωση στους τραυματίες», καταλήγει η ανακοίνωση. «Η οικογένεια του Αριστοτελείου Πανεπιστημίου Θεσσαλονίκης θρηνεί. Θρηνεί για τα εννέα -με τα έως τώρα δεδομένα- παιδιά της που χάθηκαν στο τραγικό σιδηροδρομικό δυστύχημα, τόσο άδικα και ξαφνικά. Η ζωή στο ΑΠΘ “πάγωσε” στο λεπτό της μοιραίας σύγκρουσης», αναφέρει σε δήλωσή του ο πρύτανης του ΑΠΘ Νίκος Παπαϊωάννου. «Ως πατέρας, μα και ως πρύτανης, λυγίζω μπροστά στο αδιανόητο που συνέβη, μα και αισθάνομαι την ανάγκη να μοιραστώ τα οδυνηρά συναισθήματα που με κατακλύζουν, για να καλέσω όλα τα μέλη της οικογένειάς μας να είμαστε δυνατοί, ώστε ενωμένοι να σταθούμε πλάι στις οικογένειες των φοιτητών μας που χάθηκαν», συνεχίζει ο κ. Παπαϊωάννου και τονίζει: «Να σταθούμε πλάι στους συναδέλφους μας καθηγητές που θρηνούν τα παιδιά τους, να σταθούμε πλάι σε όσους περιμένουν τη σπαραχτική διαδικασία της αναγνώρισης, να σταθούμε πλάι στους 26 τραυματίες- μέλη της πανεπιστημιακής μας κοινότητας, που επιβίωσαν στο φρικτό δυστύχημα, αλλά ποτέ δε θα είναι οι ίδιοι. Να σταθούμε δυνατοί ο ένας για τον άλλον. Κι ο συλλογικός μας πόνος να γίνει δύναμη που θα στηρίξει τους οικείους των θυμάτων, δύναμη που θα τη χρειαστούν για να μάθουν να ζουν ξανά». Ο πρύτανης του ΑΠΘ, καταλήγοντας δηλώνει: «Δεσμεύομαι προσωπικά ότι το Αριστοτέλειο θα υποστηρίξει με κάθε δυνατό τρόπο -ηθικά και πρακτικά- τις οικογένειες των θυμάτων της τραγωδίας, που υπήρξαν μέλη και της δικής μας οικογένειας. Και θα σταθεί επίσης, όπως οφείλει ένα δημόσιο πανεπιστήμιο, αρωγός στην Πολιτεία, με συγκεκριμένες προτάσεις και έργα, ώστε το ανθρώπινο λάθος, να μην είναι ποτέ ξανά ικανό να αποβεί μοιραίο. Οι ψυχολόγοι του Κέντρου Συμβουλευτικής και Ψυχολογικής Υποστήριξης του Πανεπιστημίου μας καθώς και η ειδική επιστημονική ομάδα της της Γ Ψυχιατρικής Κλινικής του ΑΧΕΠΑ, είναι στη διάθεση κάθε μέλους της πανεπιστημιακής κοινότητας, για να βοηθήσουν στη διαχείριση του σοκ που όλους μας έχει καταβάλει». Σε 57 ανέρχονται οι επιβεβαιωμένοι νεκροί της τραγωδίας στα Τέμπη, ενώ 36 σοροί έχουν ταυτοποιηθεί, σύμφωνα με την τελευταία ενημέρωση της Πυροσβεστικής και της Αστυνομίας (σήμερα Παρασκευή, 12.20 μ.μ.). Η εκπρόσωπος Τύπου της Αστυνομίας Κωνσταντία Δημογλίδου διευκρίνισε ότι όσοι είχαν δηλωθεί αρχικά ως αγνοούμενοι συμπεριλαμβάνονται στους νεκρούς. «Σε αυτό το σημείο γίνεται το λάθος από κάποιους να προσθέτουν αυτούς που είχαν δηλωθεί από τους συγγενείς ως αγνοούμενοι αμέσως μετά το δυστύχημα με τον αριθμό των νεκρών που έχουν ανασυρθεί. Όσοι είχαν δηλωθεί αρχικά συμπεριλαμβάνονται στους νεκρούς», ανέφερε χαρακτηριστικά. Όπως είπε η κ. Δημογλίδου, μέχρι στιγμής έχουν ταυτοποιηθεί 36 νεκροί από τα δείγματα που έχει λάβει η διεύθυνση εγκληματολογικών ερευνών της Αστυνομίας, επισημαίνοντας ότι η διαδικασία ταυτοποίησης των σορών με τη μέθοδο DNA διεξάγεται από τα ειδικά εγκληματολογικά εργαστήρια. Ακόμη, όπως γνωστοποίησε, έχουν ενημερωθεί ήδη 11 οικογένειες από τον επικεφαλής της ομάδας αναγνώρισης της ελληνικής αστυνομίας και τους ειδικούς ψυχολόγους της αστυνομίας και συμπλήρωσε ότι η επώδυνη αυτή διαδικασία συνεχίζεται. «Στα εργαστήρια η διαδικασία ταυτοποίησης διεξάγεται 24 ώρες το 24ωρο και έχει διακοπεί οποιαδήποτε άλλη εργασία, προκειμένου να διεκπεραιωθεί όλη η διαδικασία της ταυτοποίησης το ταχύτερο δυνατόν», ανέφερε. Παράλληλα, η κ. Δημογλίδου τόνισε ότι 38 τραυματίες νοσηλεύονται σε νοσοκομεία, επτά εκ των οποίων σε Μονάδες Εντατικής Θεραπείας (ΜΕΘ). Από την πλευρά του ο εκπρόσωπος Τύπου του Πυροσβεστικού Σώματος, πύραρχος Βασίλης Βαθρακογιάννης ανέφερε ότι εκτιμάται ότι μέχρι το μεσημέρι θα έχει ολοκληρωθεί η επιχείρηση έρευνας. Όπως είπε, τα γερανοφόρα οχήματα έχουν μετακινήσει τα δύο βαγόνια, τόσο το πρώτο επιβατικό της β’ θέσης όσο και το βαγόνι – εστιατόριο, διευκολύνοντας την επιχείρηση έρευνας. Ταυτόχρονα οι πυροσβέστες από χθες το απόγευμα πραγματοποιούν σάρωση τόσο στις άμορφες μάζες των βαγονιών όσο και στο έδαφος. «Σκοπός μας είναι αφενός ο πιθανός εντοπισμός αγνοουμένων και αφετέρου η πιθανή συλλογή ακόμα και μικρών δειγμάτων βιολογικού υλικού που θα αξιοποιηθούν στη διαδικασία βιολογικής ταυτοποίησης. Εκτιμάται ότι μέχρι το μεσημέρι θα έχει ολοκληρωθεί η επιχείρηση έρευνας», σημείωσε ο κ. Βαθρακογιάννης. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562304548/tempi-foititiki-diamartyria-sta-propylaia-kleisti-i-panepistimioy/,Κοινωνία,Τραγωδία στα Τέμπη: Πορεία μαθητών και φοιτητών στο κέντρο της Αθήνας – Συγκεντρώσεις και σε άλλες πόλεις,2023-03-03T12:41:09+02:00,"
Newsroom","Πορεία πραγματοποιούν αυτή την ώρα στο κέντρο της Αθήνας μαθητές και φοιτητές, ζητώντας να αποδοθούν ευθύνες για την τραγωδία στα Τέμπη. «Για τα παιδιά στα Τέμπη… Για τις οικογένειές τους… Και για εμάς…», ανέφερε το κάλεσμα της Συντονιστικής Επιτροπής Μαθητών Αθήνας. «Το έγκλημα αυτό να μη συγκαλυφθεί. Όλων των νεκρών θα γίνουμε η φωνή», αναφέρει πανό φοιτητών. Η μεγάλη πορεία ξεκίνησε από τα Προπύλαια και κατευθύνεται προς τα γραφεία της Hellenic Train στη λεωφ. Συγγρού, με τους συγκεντρωμένους να κρατούν μαύρα μπαλόνια. Οι συγκεντρωμένοι κράτησαν ενός λεπτού σιγή για τα θύματα του πολύνεκρου δυστυχήματος των Τεμπών έξω από τη Βουλή. Οι δρόμοι στο κέντρο της Αθήνας, από όπου περνά η πορεία, είναι κλειστοί. Μαζική συγκέντρωση νεαρών παιδιών, μαθητών, αλλά και φοιτητών πραγματοποιήθηκε επίσης στην κεντρική πλατεία της Λάρισας. Με συνθήματα όπως «Το έγκλημα στα Τέμπη να μη συγκαλυφθεί, όλων των νεκρών να γίνουμε φωνή», νέοι της πόλης κρατώντας πανό, εξέφρασαν τη διαμαρτυρία τους για όσα συνέβησαν, αυτές τις ημέρες στα Τέμπη. Τη συγκέντρωση διοργάνωσαν διάφοροι φοιτητικοί σύλλογοι, αλλά και η Συντονιστική Επιτροπή Μαθητών Λάρισας διεκδικώντας να διερευνηθούν άμεσα τα αίτια που οδήγησαν στη τραγωδία και να αποδοθούν ευθύνες. Μετά το τέλος της συγκέντρωσης πραγματοποιήθηκε πορεία προς τον ΟΣΕ της Λάρισας. Καλέσματα έγιναν από μαθητές και φοιτητές για συγκεντρώσεις και στη Θεσσαλονίκη, την Πάτρα τον Βόλο, τα Τρίκαλα, την Καρδίτσα, τη Λαμία, τα Ιωάννινα, τον Πύργο, τη Φλώρινα, την Καβάλα, τη Χαλκίδα, το Ηράκλειο, τη Μυτιλήνη και την Κοζάνη.     Μαθητές της Θεσσαλονίκης και γειτονικών πόλεων έστειλαν το δικό τους ηχηρό μήνυμα για το σιδηροδρομικό δυστύχημα στα Τέμπη, με μια σειρά από δράσεις στα σχολεία τους. Στο 5ο ΓΕΛ Καλαμαριάς, οι μαθητές προχώρησαν σε κατάληψη του σχολείου τους, γράφοντας ο καθένας από μια λέξη ή φράση πάνω σε χαρτιά. Στο 19ο ΓΕΛ Θεσσαλονίκης σχημάτισαν με τις τσάντες τους τη φράση «12 λεπτά», όσο δηλαδή ήταν η διάρκεια που τα δύο τρένα βρίσκονταν πάνω στην ίδια σιδηροδρομική γραμμή. Στο 2ο ΓΕΛ Πολίχνης, οι μαθητές σχημάτισαν με τις τσάντες τους, στο προαύλιο, τη λέξη οργή, ενώ στο 1ο ΓΕΛ Αγίου Αθανασίου, οι μαθητές κρέμασαν πανό με τη φράση «πάρε με παιδί μου όταν φτάσεις», ενώ στο 4ο ΓΕΛ Ευόσμου, οι μαθητές έγραψαν στα πανό τους: «το έγκλημα αυτό να μη συγκαλυφθεί, όλων των νεκρών να γίνουμε η φωνή». Σε κατάληψη προχώρησαν και στο 1ο ΓΕΛ Πυλαίας, με σύνθημα «ποτέ ξανά», ενώ στο Πειραματικό ΓΕΛ Νεάπολης, οι μαθητές σχημάτισαν με τις τσάντες τους τη λέξη «Έφτασες;». Στο 4ο ΓΕΛ Κατερίνης, οι μαθητές μεταξύ των πανό που έφτιαξαν έγραψαν σε ένα απ’ αυτά: «ήταν άνθρωποι, όχι εισιτήρια». Στο Γυμνάσιο Νικήτης, οι μαθητές σχημάτισαν με τις τσάντες τους το σύνθημα «πάρε όταν φτάσεις» και στο 4ο ΓΕΛ Σταυρούπολης μαθητές έγραψαν στον πίνακα πως «αυτό που έγινε δε θα ξεχαστεί, η οργή μας γίνεται ποτάμι». Τέλος, στο 2ο ΓΕΛ Κορδελιού, οι μαθητές σχημάτισαν με τις τσάντες τους τη φράση: «πάρε όταν φτάσεις». Με πληροφορίες από ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562304524/tragodia-sta-tempi-57-oi-nekroi-echoyn-taytopoiithei-36/,Κοινωνία,Τραγωδία στα Τέμπη: 57 οι νεκροί – Εχουν ταυτοποιηθεί 36,2023-03-03T12:24:10+02:00,"
Newsroom","Σε 57 ανέρχονται οι επιβεβαιωμένοι νεκροί της τραγωδίας στα Τέμπη, ενώ 36 σοροί έχουν ταυτοποιηθεί, σύμφωνα με την τελευταία ενημέρωση της Πυροσβεστικής και της Αστυνομίας (σήμερα Παρασκευή, 12.20 μ.μ.). Η εκπρόσωπος Τύπου της Αστυνομίας Κωνσταντία Δημογλίδου διευκρίνισε ότι όσοι είχαν δηλωθεί αρχικά ως αγνοούμενοι συμπεριλαμβάνονται στους νεκρούς. «Σε αυτό το σημείο γίνεται το λάθος από κάποιους να προσθέτουν αυτούς που είχαν δηλωθεί από τους συγγενείς ως αγνοούμενοι αμέσως μετά το δυστύχημα με τον αριθμό των νεκρών που έχουν ανασυρθεί. Όσοι είχαν δηλωθεί αρχικά συμπεριλαμβάνονται στους νεκρούς», ανέφερε χαρακτηριστικά. Όπως είπε η κ. Δημογλίδου, μέχρι στιγμής έχουν ταυτοποιηθεί 36 νεκροί από τα δείγματα που έχει λάβει η διεύθυνση εγκληματολογικών ερευνών της Αστυνομίας, επισημαίνοντας ότι η διαδικασία ταυτοποίησης των σορών με τη μέθοδο DNA διεξάγεται από τα ειδικά εγκληματολογικά εργαστήρια. Ακόμη, όπως γνωστοποίησε, έχουν ενημερωθεί ήδη 11 οικογένειες από τον επικεφαλής της ομάδας αναγνώρισης της ελληνικής αστυνομίας και τους ειδικούς ψυχολόγους της αστυνομίας και συμπλήρωσε ότι η επώδυνη αυτή διαδικασία συνεχίζεται. «Στα εργαστήρια η διαδικασία ταυτοποίησης διεξάγεται 24 ώρες το 24ωρο και έχει διακοπεί οποιαδήποτε άλλη εργασία, προκειμένου να διεκπεραιωθεί όλη η διαδικασία της ταυτοποίησης το ταχύτερο δυνατόν», ανέφερε. Παράλληλα, η κ. Δημογλίδου τόνισε ότι 38 τραυματίες νοσηλεύονται σε νοσοκομεία, επτά εκ των οποίων σε Μονάδες Εντατικής Θεραπείας (ΜΕΘ). Από την πλευρά του ο εκπρόσωπος Τύπου του Πυροσβεστικού Σώματος, πύραρχος Βασίλης Βαθρακογιάννης ανέφερε ότι εκτιμάται ότι μέχρι το μεσημέρι θα έχει ολοκληρωθεί η επιχείρηση έρευνας. Όπως είπε, τα γερανοφόρα οχήματα έχουν μετακινήσει τα δύο βαγόνια, τόσο το πρώτο επιβατικό της β’ θέσης όσο και το βαγόνι – εστιατόριο, διευκολύνοντας την επιχείρηση έρευνας. Ταυτόχρονα οι πυροσβέστες από χθες το απόγευμα πραγματοποιούν σάρωση τόσο στις άμορφες μάζες των βαγονιών όσο και στο έδαφος. «Σκοπός μας είναι αφενός ο πιθανός εντοπισμός αγνοουμένων και αφετέρου η πιθανή συλλογή ακόμα και μικρών δειγμάτων βιολογικού υλικού που θα αξιοποιηθούν στη διαδικασία βιολογικής ταυτοποίησης. Εκτιμάται ότι μέχρι το μεσημέρι θα έχει ολοκληρωθεί η επιχείρηση έρευνας», σημείωσε ο κ. Βαθρακογιάννης. Υπενθυμίζεται πως για τις 11 το πρωί είχε προγραμματιστεί σύσκεψη στην Περιφέρεια Θεσσαλίας για τον συντονισμό των ενεργειών από εδώ και πέρα, με τη συμμετοχή, μεταξύ άλλων του υφυπουργού παρά τω πρωθυπουργώ, Χρήστου Τριαντόπουλου, του γ.γ. Πολιτικής Προστασίας Βασίλη Παπαγεωργίου, του γ.γ. Κοινωνικής Αλληλεγγύης και Καταπολέμησης της φτώχειας Γεώργιου Σταμάτη, του περιφερειάρχη Θεσσαλίας Κώστα Αγοραστού, των επικεφαλής της ΕΛ.ΑΣ., της Πυροσβεστικής καθώς και στελεχών της 5ης Υγειονομικής Περιφέρειας Θεσσαλίας.  Χθες εις βάρος του 59χρονου σταθμάρχη ασκήθηκε δίωξη σε βαθμό κακουργήματος για ανθρωποκτονία κατά συρροήν από αμέλεια, πρόκληση σωματικών βλαβών κατά συρροήν από αμέλεια αλλά και διατάραξη συγκοινωνιών.  Οδηγήθηκε χθες ενώπιον εισαγγελέα και ανακριτή Λάρισας, από τους οποίους ζήτησε και πήρε προθεσμία και αναμένεται να απολογηθεί το προσεχές Σάββατο.  Αν και, σύμφωνα με πληροφορίες από την Αστυνομία, αρχικά είχε προσπαθήσει να αποδώσει το δυστύχημα σε βλάβη του ηλεκτρονικού συστήματος, κατά τη διάρκεια της προανακριτικής απολογίας του παραδέχθηκε ότι υπέπεσε σε σφάλμα.  «Ο κατηγορούμενος είναι κυριολεκτικά συντετριμμένος και έχει ήδη αναλάβει το μέρος των ευθυνών που του αναλογούν», δήλωσε στους δημοσιογράφους ο συνήγορός του Στέφανος Παντζαρτζίδης. Διεύρυνση των ερευνών, πέρα από τις ευθύνες του σταθμάρχη, προς κάθε κατεύθυνση και άμεση συλλογή των αποδεικτικών στοιχείων από τον τόπο της τραγωδίας ζητεί με νέα παραγγελία του από τις εισαγγελικές αρχές της Λάρισας ο εισαγγελέας του Αρείου Πάγου. Ο κ. Ισίδωρος Ντογιάκος αναφέρεται πρωτίστως στην ανάγκη συλλογής του αποδεικτικού υλικού από τον τόπο της τραγωδίας, προκειμένου να διευκολυνθεί επί της ουσίας η έρευνα, ενώ θέτει με εμφατικό τρόπο θέματα διεύρυνσης των ερευνών προς κάθε κατεύθυνση. «Είναι η ώρα της Δικαιοσύνης», τονίζει στην παραγγελία του προς τον προϊστάμενο της Εισαγγελίας Εφετών Λάρισας, Σταμάτη Δασκαλόπουλο, στον οποίο από την πρώτη στιγμή της ανείπωτης τραγωδίας έχει ανατεθεί η εποπτεία στο σύνολο των ερευνών. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/world/562304422/tragodia-sta-tempi-taytopoiithikan-oi-dyo-kyprioi-foitites/,Κόσμος,Τραγωδία στα Τέμπη: Ταυτοποιήθηκαν οι δυο Κύπριοι φοιτητές,2023-03-03T11:51:03+02:00,"
Newsroom","Με βαθιά οδύνη, ο Πρόεδρος της Κυπριακής Δημοκρατίας κ. Νίκος Χριστοδουλίδης, πληροφορήθηκε το τραγικό γεγονός της ταυτοποίησης των σορών των δύο Κυπρίων φοιτητών, Κυπριανού Παπαϊωάννου και Αναστασίας Αδαμίδου που επέβαιναν στη μοιραία αμαξοστοιχία στην Ελλάδα. Ο Πρόεδρος της Δημοκρατίας εκφράζει τα ειλικρινή και βαθιά συλλυπητήρια του στις οικογένειες των δύο Κυπρίων φοιτητών, όπως και όλων των θυμάτων, καθώς και την αμέριστη συμπαράσταση της Πολιτείας. Όπως ανακοίνωσε η Προεδρία της Κυπριακής Δημοκρατίας, με οδηγίες του Προέδρου της Δημοκρατίας, το κόστος μεταφοράς των σορών των δύο νεαρών φοιτητών, αλλά και της επιστροφής των μελών των οικογενειών της στην Κύπρο θα καλυφθεί από το κράτος. Η κηδεία των δύο Κυπρίων φοιτητών θα καλυφθεί δημοσία δαπάνη. Ο Πρόεδρος Χριστοδουλίδης κήρυξε τριήμερο πένθος μέχρι τη μέρα της κηδείας, ενώ έδωσε οδηγίες όπως όλα τα μέλη της Κυβέρνησης απόσχουν από οποιεσδήποτε δημόσιες εκδηλώσεις.  Πηγή: ΕΡΤ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr      "
kathimerini.gr,https://www.kathimerini.gr/politics/foreign-policy/562304386/tempi-aitima-stin-toyrkia-na-lavei-adeia-ellinas-kratoymenos-pateras-thymatos-tis-tragodias/,Εξωτερική Πολιτική,Τέμπη: Αίτημα στην Τουρκία να λάβει άδεια Ελληνας κρατούμενος – πατέρας θύματος της τραγωδίας,2023-03-03T11:18:02+02:00,"
Newsroom","Σε επικοινωνία με τις τουρκικές αρχές βρίσκεται η Αθήνα, σχετικά με το αίτημα Ελληνα κρατουμένου σε τουρκικό σωφρονιστικό ίδρυμα να παραστεί στην κηδεία του γιου του, που συγκαταλέγεται στα θύματα της τραγωδίας στα Τέμπη. Σύμφωνα με διπλωματικές πηγές, με χθεσινή της επικοινωνία, η οικογένεια Ελληνα κρατουμένου, ζήτησε τη συνδρομή του ελληνικού Προξενείου στην Αδριανούπολη, προκειμένου να δοθεί άδεια, για ανθρωπιστικούς λόγους, στον εν λόγω κρατούμενο για να παραστεί στην εξόδιο ακολουθία του συγγενικού του προσώπου. Κατόπιν οδηγιών του υπουργού Εξωτερικών Νίκου Δένδια, ο Ελληνας Πρόξενος επικοινώνησε άμεσα με αρμόδια τουρκική εισαγγελία και ζήτησε εκτάκτως άδεια να επισκεφθεί τον Έλληνα πολίτη, χωρίς την τήρηση της προβλεπόμενης εβδομαδιαίας προθεσμίας. Η αιτηθείσα άδεια επισκέψεως δόθηκε κατ’ εξαίρεση και σήμερα το πρωί (03.03.2023) αναμένεται να πραγματοποιηθεί η εν λόγω συνάντηση. Παράλληλα, ζητήθηκε και συνάντηση με προϊστάμενο αρμόδιας Γενικής Εισαγγελίας Ραιδεστού  ώστε να μεταφερθεί το σχετικό αίτημα του Ελληνα πολίτη. Επιπλέον, στο πλαίσιο οδηγιών του υπουργού Εξωτερικών Νίκου Δένδια, η πρεσβεία της Ελλάδας στην Αγκυρα, απέστειλε άμεσα, χθες, Ρηματική Διακοίνωση στο τουρκικό ΥΠΕΞ, επισημαίνοντας τον ανθρωπιστικό χαρακτήρα του αιτήματος, ενώ έχουν πραγματοποιηθεί και τηλεφωνικές επικοινωνίες ελληνικής Πρεσβείας, με τις  Διευθύνσεις Διμερών Σχέσεων καθώς και Προξενικών Υποθέσεων του τουρκικού ΥΠΕΞ. Τις απογευματινές ώρες σήμερα, θα λάβει χώρα συνάντηση, για το ίδιο ζήτημα, του Ελληνα Πρέσβη στην Άγκυρα, με τον Γενικό Γραμματέα του τουρκικού υπουργείου Εξωτερικών. Οπως σημειώνουν οι ίδιες διπλωματικές πηγές, η αποδοχή ή όχι του αιτήματος «ειδικής αδείας για ανθρωπιστικούς λόγους» εμπίπτει στην αποκλειστική αρμοδιότητα των τουρκικών αρχών. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562304263/tragodia-sta-tempi-oloklironontai-oi-ereynes-paradidontai-stis-oikogeneies-oi-soroi/,Κοινωνία,Τραγωδία στα Τέμπη: Ολοκληρώνονται οι έρευνες – Παραδίδονται στις οικογένειες οι σοροί,2023-03-03T09:29:49+02:00,"
Newsroom","Εντός της ημέρας εκτιμάται πως θα ολοκληρωθούν οι έρευνες στο σημείο της σύγκρουσης των δύο τρένων στα Τέμπη, τη στιγμή που βρίσκεται σε εξέλιξη η διαδικασία ταυτοποίησης των σορών που έχουν ανασυρθεί. Βάσει της τελευταίας ενημέρωσης, από τη Διεύθυνση Εγκληματολογικών Ερευνών έχουν πραγματοποιηθεί 32 ταυτοποιήσεις σορών. Οπως είχε γίνει γνωστό χθες, έχουν ληφθεί 55 δείγματα DNA από τις σορούς, 52 δείγματα από συγγενείς των επιβατών, καθώς και 26 δείγματα από ανθρώπινα μέλη. Οι επιβεβαιωμένοι νεκροί ανέρχονται σύμφωνα με τον τελευταίο απολογισμό σε 57, ενώ 48 τραυματίες νοσηλεύονται σε νοσοκομεία. Εξι άτομα νοσηλεύονται σε Μονάδες Εντατικής Θεραπείας. Στο σημείο της τραγωδίας, οι προσπάθειες επικεντρώνονται στην ανύψωση του τρίτου βαγονιού. Σύμφωνα με την ΕΡΤ, χθες, Πέμπτη, το βράδυ, τα συνεργεία διάσωσης υπό βροχή, ερεύνησαν σημεία του βαγονιού που ήταν προσπελάσιμα μετά την διάνοιξη πρόσβασης από τα ειδικά μηχανικά «ψαλίδια» που χρησιμοποιούνται σε τέτοιες περιπτώσεις.  Οι δυνάμεις της Πυροσβεστικής και συγκεκριμένα 35 πυροσβέστες, παραμένουν στο σημείο για την τελευταία έρευνα που γίνεται στον χώρο.  Σήμερα αναμένεται να αρχίσει και η παραλαβή τον σορών από τις οικογένειές τους. Σπαρακτικές είναι οι στιγμές στο νοσοκομείο Λάρισας, με τους γονείς να περιμένουν να παραλάβουν τις σορούς των παιδιών τους. Για τις 11 το πρωί προγραμματίστηκε σύσκεψη στην Περιφέρεια Θεσσαλίας με τους φορείς για τον συντονισμό των ενεργειών από εδώ και πέρα. Στη σύσκεψη θα συμμετάσχουν μεταξύ άλλων ο υφυπουργός παρά τω πρωθυπουργώ, Χρήστος Τριαντόπουλος, ο γενικός γραμματέας Πολιτικής Προστασίας, Βασίλης Παπαγεωργίου, ο γενικός γραμματέας Κοινωνικής Αλληλεγγύης και Καταπολέμησης της φτώχειας, Γεώργιος Σταμάτης, ο περιφερειάρχης Θεσσαλίας, Κώστας Αγοραστός, επικεφαλής της ΕΛΑΣ, της Πυροσβεστικής καθώς και από την 5η Υγειονομική Περιφέρεια Θεσσαλίας.  Χθες εις βάρος του 59χρονου σταθμάρχη ασκήθηκε δίωξη σε βαθμό κακουργήματος για ανθρωποκτονία κατά συρροήν από αμέλεια, πρόκληση σωματικών βλαβών κατά συρροήν από αμέλεια αλλά και διατάραξη συγκοινωνιών.  Οδηγήθηκε χθες ενώπιον εισαγγελέα και ανακριτή Λάρισας, από τους οποίους ζήτησε και πήρε προθεσμία και αναμένεται να απολογηθεί το προσεχές Σάββατο.  Αν και, σύμφωνα με πληροφορίες από την Αστυνομία, αρχικά είχε προσπαθήσει να αποδώσει το δυστύχημα σε βλάβη του ηλεκτρονικού συστήματος, κατά τη διάρκεια της προανακριτικής απολογίας του παραδέχθηκε ότι υπέπεσε σε σφάλμα.  «Ο κατηγορούμενος είναι κυριολεκτικά συντετριμμένος και έχει ήδη αναλάβει το μέρος των ευθυνών που του αναλογούν», δήλωσε στους δημοσιογράφους ο συνήγορός του Στέφανος Παντζαρτζίδης. Διεύρυνση των ερευνών, πέρα από τις ευθύνες του σταθμάρχη, προς κάθε κατεύθυνση και άμεση συλλογή των αποδεικτικών στοιχείων από τον τόπο της τραγωδίας ζητεί με νέα παραγγελία του από τις εισαγγελικές αρχές της Λάρισας ο εισαγγελέας του Αρείου Πάγου. Ο κ. Ισίδωρος Ντογιάκος αναφέρεται πρωτίστως στην ανάγκη συλλογής του αποδεικτικού υλικού από τον τόπο της τραγωδίας, προκειμένου να διευκολυνθεί επί της ουσίας η έρευνα, ενώ θέτει με εμφατικό τρόπο θέματα διεύρυνσης των ερευνών προς κάθε κατεύθυνση. «Είναι η ώρα της Δικαιοσύνης», τονίζει στην παραγγελία του προς τον προϊστάμενο της Εισαγγελίας Εφετών Λάρισας, Σταμάτη Δασκαλόπουλο, στον οποίο από την πρώτη στιγμή της ανείπωτης τραγωδίας έχει ανατεθεί η εποπτεία στο σύνολο των ερευνών. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562304257/tempi-se-krisimi-katastasi-nosileyetai-o-monadikos-epizon-apo-to-proto-vagoni/,Κοινωνία,Τέμπη: Σε κρίσιμη κατάσταση νοσηλεύεται ο μοναδικός επιζών από το πρώτο βαγόνι,2023-03-03T09:25:01+02:00,"
Newsroom","Ένας 20χρονος φοιτητής είναι ο μοναδικός επιζών από το πρώτο βαγόνι του τρένου που συγκρούστηκε με εμπορική αμαξοστοιχία στα Τέμπη.  Σύμφωνα με τον διευθυντή ΜΕΘ του Γενικού Νοσοκομείου Λάρισας, Απόστολο Κομνό, ο φοιτητής νοσηλεύεται με κρανιοεγκεφαλικές κακώσεις και έχει υποβληθεί σε δύο χειρουργεία. «Η κατάσταση του είναι σταθερά κρίσιμη», είπε προσθέτοντας πως «Προσπαθούμε για το καλύτερο». «Έχουμε και κάποιους τραυματίες που έχουν χειρουργηθεί. Στο νοσοκομείο μας έγιναν 20 εισαγωγές, οι 15 έχουν μείνει, και είναι σε καλή κατάσταση, 5 πήραν εξιτήριο. Κάποιοι έχουν χειρουργηθεί και κάποιοι θα χειρουργηθούν με την κατάστασή τους να μην εμπνέει ανησυχία» ανέφερε ο κ. Κομνός. Στη συνέχεια περιέγραψε τις απίστευτες σκηνές που εκτυλίχθηκαν στο νοσοκομείο τις πρώτες ώρες της σιδηροδρομικής τραγωδίας στα Τέμπη. «Όταν μας ειδοποίησαν αμέσως μετά το ατύχημα, αν και το νοσοκομείο δεν εφημέρευε, καθώς εφημέρευε το πανεπιστημιακό Λάρισας, σε μισή ώρα ήμασταν έτοιμοι να αποδεχθούμε ασθενή». Στον τόπο του ατυχήματος ήταν 40 ασθενοφόρα, ανέφερε. «Κάτι τέτοιο είχα ζήσει 20 χρόνια πριν, όταν είχαμε το τροχαίο των Τεμπών με τα παιδιά. Οι ίδιες διαδικασίες, δυστυχία» θυμάται ο κ. Κομνός. Τέλος, ο διευθυντής ΜΕΘ στη Λάρισα είπε ότι οι συγγενείς υποστηρίχθηκαν ψυχολογικά από τις πρώτες ώρες ενώ ήδη έχει γίνει ταυτοποίηση σε 7 άτομα. Πηγή: ΕΡΤ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562304248/tragodia-sta-tempi-se-fylaki-stin-toyrkia-o-pateras-28chronoy-poy-skotothike-sta-tempi/,Κοινωνία,Τραγωδία στα Τέμπη: Σε φυλακή στην Τουρκία ο πατέρας 28χρονου που έχασε τη ζωή του,2023-03-03T09:22:24+02:00,"
Newsroom","Για τον 28χρονο Νίκο Ναλμπάντη, ο οποίος ήταν μηχανοδηγός και βρισκόταν ως επιβάτης στην μοιραία αμαξοστοιχία που ενεπλάκη στη σύγκρουση τρένων στα Τέμπη μίλησε συγγενής του αποκαλύπτοντας ότι η οικογένεια του βιώνει ένα δεύτερο δράμα καθώς ο πατέρας του αδικοχαμένου νέου είναι φυλακισμένος στην Τουρκία. «Ο Νίκος ήταν δύο χρόνια στην υπηρεσία, ήταν χαρούμενος για τη δουλειά του, ήταν αγωνιστής, δούλευε από μικρός» είπε αρχικά ο συγγενής του 28χρονου και πρόσθεσε: «Ήταν με το χαμόγελο και όπως έλεγε ο πατέρας του “τον Νικόλα δεν τον φοβάμαι”». Όπως αποκάλυψε, μάλιστα, ο πατέρας του άτυχου Νικόλα «είναι στην Τουρκία σε μια φυλακή και αποφυλακίζεται μετά το Πάσχα και δεν θα είναι στην κηδεία του παιδιού του. Θερμή παράκληση στην πολιτεία μήπως μπορέσουμε να κάνουμε κάτι να έρθει». Την είδηση του θανάτου του 28χρονου έκανε γνωστή η σύντροφός του με μία συγκινητική ανάρτηση στα social media. Η νεαρή γυναίκα είπε το τελευταίο αντίο στον επί χρόνια σύντροφό της με μία κοινή τους φωτογραφία την οποία συνόδευσε με την ακόλουθη λεζάντα: «Αχ ψυχή μου, σε περιμένω εδώ να γυρίσεις. Να κάνουμε τα όνειρα μας πραγματικότητα. Είμαι εδώ και περιμένω..».  "
kathimerini.gr,https://www.kathimerini.gr/society/562303492/tragodia-sta-tempi-ereyna-pros-kathe-kateythynsi-zitei-o-is-ntogiakos/,Κοινωνία,Τραγωδία στα Τέμπη: Έρευνα προς κάθε κατεύθυνση ζητεί ο Ισ. Ντογιάκος,2023-03-03T06:57:00+02:00,"
Ιωάννα Μάνδρου","Διεύρυνση των ερευνών, πέρα από τις ευθύνες του σταθμάρχη, προς κάθε κατεύθυνση και άμεση συλλογή των αποδεικτικών στοιχείων από τον τόπο της τραγωδίας ζητεί με νέα παραγγελία του από τις εισαγγελικές αρχές της Λάρισας ο εισαγγελέας του Αρείου Πάγου. Ο κ. Ισίδωρος Ντογιάκος αναφέρεται πρωτίστως στην ανάγκη συλλογής του αποδεικτικού υλικού από τον τόπο της τραγωδίας, προκειμένου να διευκολυνθεί επί της ουσίας η έρευνα, ενώ θέτει με εμφατικό τρόπο θέματα διεύρυνσης των ερευνών προς κάθε κατεύθυνση. «Είναι η ώρα της Δικαιοσύνης», τονίζει στην παραγγελία του προς τον προϊστάμενο της Εισαγγελίας Εφετών Λάρισας, Σταμάτη Δασκαλόπουλο, στον οποίο από την πρώτη στιγμή της ανείπωτης τραγωδίας έχει ανατεθεί η εποπτεία στο σύνολο των ερευνών. Ο εισαγγελέας του ανωτάτου δικαστηρίου ζητεί να στραφούν οι έρευνες για τον εντοπισμό των υπευθύνων, εκτός από τον σταθμάρχη που διώκεται ήδη για βαριά αδικήματα, και σε άλλους, σημειώνοντας «όποιοι κι αν είναι, όπου κι αν ανήκουν, απ’ όπου και αν προέρχονται και όποιον κι αν εκπροσωπούν», σηματοδοτώντας έρευνες για σωρεία παραλείψεων στα συστήματα ασφαλείας, στον ορισμό ενός άπειρου σταθμάρχη σε μια τόσο νευραλγική θέση και λοιπά. Ο κ. Ντογιάκος στην παραγγελία του επισημαίνει μεταξύ άλλων: «Δεν πρέπει να παγιδευτεί η δικανική κρίση σε ποινικές ευθύνες συγκεκριμένων ατόμων και μόνο. Αντίθετα, επιβάλλεται η πλήρης διερεύνηση της υπόθεσης από κάθε πλευρά και η απόδοση ευθυνών προς πάσα κατεύθυνση, σύμφωνα με τις ουσιαστικές ποινικές διατάξεις, την ισχύουσα δικονομική τάξη». Παράλληλα, δίνει εντολή στις εισαγγελικές αρχές της Λάρισας για επί τόπου επίβλεψη στη συλλογή των αποδεικτικών στοιχείων, έτσι ώστε να μπορούν να αξιοποιηθούν στη συνέχεια οι ανάλογες πραγματογνωμοσύνες που θα συνταχθούν, σημειώνοντας προς τούτο: «Η αυτοπρόσωπη και ενεργός παρουσία σας στον τόπο της άδικης απώλειας τόσων ανθρώπινων ζωών για τη συγκέντρωση των αποδεικτικών στοιχείων, που θα ρίξουν φως στα αίτια της τραγωδίας, ασφαλώς και είναι απολύτως απαραίτητη. Τα στοιχεία αυτά επιβάλλεται να εξεταστούν αρμοδίως, εξονυχιστικά και διεξοδικά». Ο εισαγγελέας του ανωτάτου δικαστηρίου επιπλέον παραγγέλλει την ταχύτερη κατά το δυνατόν ολοκλήρωση της δικαστικής έρευνας, προκειμένου να μη σημειωθούν, όπως υπογραμμίζει, καθυστερήσεις του παρελθόντος που εξέθεσαν τη δικαιοσύνη, υπονοώντας προφανώς τις έρευνες για τη φονική πυρκαγιά στο Μάτι. Στην εισαγγελική παραγγελία, δεν αποφεύγεται, κάτι που δεν είθισται σε τέτοιου είδους δικαστικά κείμενα, η συναισθηματική φόρτιση, καθώς στο τέλος ο κ. Ντογιάκος σημειώνει: «Η ορθή και ταχεία απονομή δικαιοσύνης θα αποτελεί αιώνιο μνημόσυνο για τις ψυχές των νεκρών». Παράλληλα, χθες, μία νέα εισαγγελική παρέμβαση σημειώθηκε έπειτα από καταγγελίες που έγιναν δημόσια από συνδικαλιστικό φορέα στους σιδηροδρόμους (Ομοσπονδία Σιδηροδρόμων), σύμφωνα με την οποία, δεν λειτουργούν οι φωτεινές σηματοδοτήσεις στον προαστιακό από το τμήμα της Δουκίσσης Πλακεντίας έως το αεροδρόμιο. Η εισαγγελική παρέμβαση διερεύνησης των καταγγελλομένων έγινε από τον προϊστάμενο της Εισαγγελίας Πρωτοδικών Αντ. Ελευθεριάνο με κατεπείγουσα, λόγω της σοβαρότητας του θέματος, έρευνα. Ηδη η έρευνα ανατέθηκε και διενεργείται από εισαγγελέα. "
kathimerini.gr,https://www.kathimerini.gr/society/562303474/tragodia-sta-tempi-perimenontas-apantiseis-apo-to-dna/,Κοινωνία,Τραγωδία στα Τέμπη: Περιμένοντας απαντήσεις από το DNA,2023-03-03T07:22:46+02:00,"
Γιάννης Παπαδόπουλος","ΤΕΜΠΗ – ΑΠΟΣΤΟΛΗ. Η ροή των τραυματιών από τις διαλυμένες αμαξοστοιχίες στα Τέμπη είχε μόλις σταματήσει. Ξημερώματα Τετάρτης, στο υπόγειο του Γενικού Νοσοκομείου Λάρισας, έφθαναν πλέον μόνο σάκοι με σορούς. Η ιατροδικαστής Ρουμπίνη Λεονταρή είχε προηγούμενη εμπειρία από μεγάλα δυστυχήματα. Τον Απρίλιο του 2003 είχε κληθεί μαζί με άλλους συναδέλφους της να διαχειριστεί τα θύματα τροχαίου στην ίδια περιοχή, όταν ένα φορτηγό που μετέφερε μελαμίνες συγκρούστηκε πλαγιομετωπικά με λεωφορείο στο οποίο επέβαιναν μαθητές. Τότε οι νεκροί ήταν 21. «Θεωρούσα ότι εκείνη θα ήταν η μεγαλύτερη μαζική καταστροφή, δεν περίμενα κάποια μέρα να την ξεπεράσουμε», λέει. Εξηγεί ότι το πρωί της Πέμπτης έφθασαν άλλες πέντε σοροί. Οσο μιλάμε, όμως, την ενημερώνουν και για νέες αφίξεις, επτά συνολικά. Ο αριθμός των θυμάτων ανεβαίνει, καμία καταμέτρηση για την ώρα δεν μοιάζει ασφαλής, έστω οριστική. Η επόμενη στιγμή, η επόμενη κίνηση των τριών γερανοφόρων οχημάτων που ανασηκώνουν μάζες σιδερικών στο σημείο του δυστυχήματος μπορεί να αποκαλύψει ακόμη ένα δυσάρεστο εύρημα. Η βροχή που πέφτει από το πρωί έχει λασπώσει τον χωματόδρομο όπου χάσκουν οι λαμαρίνες του επιβατικού τρένου και δυσχεραίνει τις έρευνες. Οι κάμερες των τηλεοπτικών συνεργείων έχουν λιγοστέψει εκεί, οι περισσότερες πλέον έχουν στηθεί έξω από το νοσοκομείο όπου καταφθάνουν οι σοροί και αναμένουν οι συγγενείς. Η κ. Λεονταρή εξηγεί ότι βάσει πρωτοκόλλου οι ταυτοποιήσεις σορών αγνώστων στοιχείων γίνονται με ανάλυση DNA. Στο δυστύχημα του 2003 στα Τέμπη, όταν δεν ίσχυαν οι ίδιοι κανόνες, οι γονείς των μαθητών είχαν κληθεί σε οπτική αναγνώριση. Μέχρι να φθάσει ειδικό συνεργείο από την Αθήνα και τη Διεύθυνση Εγκληματολογικών Ερευνών της Αστυνομίας για τη λήψη δειγμάτων γενετικού υλικού, η ιατροδικαστής ζήτησε από τέσσερα μέλη της Τροχαίας και της Ασφάλειας Λάρισας να συλλέξουν στοιχεία από τους οικείους των αγνοουμένων και τους έδωσε κατευθυντήριες οδηγίες. «Πρέπει να κάνουμε ό,τι μπορούμε για να απαλύνουμε τον πόνο τους», είπε στους αστυνομικούς. Οι συγγενείς συγκεντρώθηκαν στο αμφιθέατρο, στο ισόγειο του Γενικού Νοσοκομείου Λάρισας, έναν όροφο πάνω από το νεκροτομείο. Ανά τετράδες έδιναν τα στοιχεία τους στους αστυνομικούς. Οπως περιγράφει η κ. Λεονταρή, τους ενημέρωναν για τους επιβάτες που αναζητούσαν, για το ύψος τους και το χρώμα των μαλλιών, εάν είχαν κάποιο τατουάζ που θα μπορούσε να αναγνωριστεί, εάν έφεραν πάνω τους κάποιο χαρακτηριστικό αντικείμενο, ίσως ένα μενταγιόν. Μέχρι να ξεκινήσει η λήψη DNA είχε γίνει αυτή η προεργασία. Οι ηλικίες των θανόντων δεν πρέπει να ξεπερνούν τα 35 έτη, σύμφωνα με τις εκτιμήσεις των ιατροδικαστών. Πολλές σοροί έφεραν εγκαύματα, κάποιες ήταν απανθρακωμένες… Οι ηλικίες των θανόντων δεν πρέπει να ξεπερνούν τα 35 έτη. Πολλές σοροί έφεραν εγκαύματα, κάποιες ήταν απανθρακωμένες. Συνολικά 52 συγγενείς έδωσαν δείγμα γενετικού υλικού, ενώ κάθε παρτίδα που συλλεγόταν από τις σορούς και από τους οικείους τους έφευγε στην Αθήνα ανά τετράωρο για να ξεκινάει όσο το δυνατόν πιο γρήγορα η διαδικασία ταυτοποίησης. Δείγμα DNA έχει ληφθεί και από ανθρώπινα μέλη που βρέθηκαν στο σημείο ώστε να διαπιστωθεί πού ανήκουν. Σύμφωνα με την τελευταία ενημέρωση της αστυνομίας, μετά το δυστύχημα δηλώθηκαν επίσημα ως αγνοούμενοι 56 επιβάτες από τους συγγενείς τους, και έχουν περισυλλεγεί 57 νεκροί, από τους οποίους μέχρι στιγμής έχουν ταυτοποιηθεί 24. Περίπου τρία χιλιόμετρα μακριά από το νοσοκομείο, στον άδειο από ταξιδιώτες σιδηροδρομικό σταθμό της πόλης, οι συνάδελφοι του σταθμάρχη ο οποίος έχει συλληφθεί για το δυστύχημα δεν επιθυμούν να μιλήσουν. Παραπέμπουν στον προϊστάμενό τους, κλειδούχο στην ειδικότητα, ο οποίος επίσης αρνείται να τοποθετηθεί για το συμβάν ή να περιγράψει τον τρόπο εργασίας τους. Ο πραγματογνώμονας Φίλιππος Μπρέζας (φωτ. αριστερά), που έχει ασχοληθεί στο παρελθόν με ατυχήματα στο σιδηροδρομικό δίκτυο, μιλώντας στην «Κ» κάνει λόγο για σφάλμα που δεν θα έπρεπε να είχε συμβεί. Παράλληλα επισημαίνει τα προβλήματα που υπάρχουν σχετικά με τη φωτοσήμανση στο σιδηροδρομικό δίκτυο. Εξηγεί ακόμη ότι η μορφολογία της περιοχής έπαιξε ρόλο ως προς τις συνθήκες που επικράτησαν μετά την πρόσκρουση. Το επιβατικό τρένο έβγαινε από τούνελ, εάν υπήρχε καλύτερη ορατότητα έστω σε απόσταση ενός χιλιομέτρου ίσως θα γινόταν πέδηση από τους μηχανοδηγούς για να περιοριστεί κάπως η ταχύτητα. Δεν θα είχε αποφευχθεί η πρόσκρουση, αυτό βάσει όσων συνέβησαν μοιάζει αδύνατο, αλλά ίσως θα περιοριζόταν η σφοδρότητά της. Και ο ίδιος πάντως τονίζει ότι εάν το δυστύχημα είχε γίνει μέσα στο τούνελ, οι απώλειες θα ήταν μεγαλύτερες. Πίσω στο Γενικό Νοσοκομείο Λάρισας, ψυχολόγοι, ψυχίατροι και κοινωνικοί λειτουργοί, με τα ονόματα και τις ιδιότητές τους γραμμένα σε αυτοκόλλητα στο πέτο τους, υποδέχονται τους συγγενείς που περίμεναν την ταυτοποίηση των θυμάτων. Βρίσκονται εκεί, διακριτικά, εάν κάποιος θελήσει να τους πλησιάσει για να μοιραστεί τις σκέψεις ή την απόγνωσή του. Το μεσημέρι της Πέμπτης οι συγγενείς ενημερώνονται ότι κάθε οικογένεια θα ειδοποιηθεί τηλεφωνικά για τη διαδικασία, μόλις βγουν τα αποτελέσματα των αναλύσεων. Τους εξηγούν ότι δεν υπάρχει λόγος να παραμένουν εκεί. Ο Λάζαρος Πορφυρίδης περιμένει να ενημερωθεί για την κόρη του. Ταξίδευε από Αθήνα για Θεσσαλονίκη μαζί με τον φίλο της. Ο πατέρας της αποκλείει να βρισκόταν η κόρη του στις πρώτες θέσεις. Σκέφτεται ότι μάλλον την ώρα της πρόσκρουσης μπορεί να ήταν στο κυλικείο της αμαξοστοιχίας, το οποίο κάηκε ολοσχερώς. Η αναζήτηση του κ. Πορφυρίδη ξεκίνησε λίγες ώρες μετά το δυστύχημα, από τον σιδηροδρομικό σταθμό της Θεσσαλονίκης. Μάταια περίμενε ότι κάποιος υπεύθυνος θα τους ενημέρωνε εκεί. Δεν υπήρχε κανένας, όπως λέει, μόνο δύο υπάλληλοι εταιρείας σεκιούριτι. Δεν γνώριζε κανείς πόσα λεωφορεία με διασωθέντες θα έφθαναν από τα Τέμπη στη Θεσσαλονίκη. Περίμενε για περίπου τρεις ώρες βλέποντας ένα προς ένα τα άτομα που κατέβαιναν, η κόρη του δεν βρισκόταν ανάμεσά τους. Δίστασε στις επόμενες κινήσεις του. Εάν έφευγε μήπως υπήρχε περίπτωση να φθάσει και άλλο λεωφορείο, θα ήταν ρίσκο να απομακρυνθεί; Κανείς δεν μπορούσε να του δώσει μια ξεκάθαρη απάντηση. Τελικά αποφάσισε να κατευθυνθεί στη Λάρισα. Σταμάτησε στην εθνική οδό, στο ύψος του δυστυχήματος, για να αντικρίσει από ψηλά την καταστροφή. Ακόμη και τώρα αναρωτιέται εάν θα έπρεπε να το είχε κάνει. «Είδα μια μάζα από σίδερα», λέει. «Μετά άρχισε ο Γολγοθάς. Ακόμα δεν ξέρω τι θα βρουν, αν έχει και άλλες σορούς το τρένο». Παράλληλα με τις έρευνες ομάδων της Πυροσβεστικής για τους αγνοουμένους, αστυνομικοί είχαν αναλάβει να συγκεντρώσουν όλες τις βαλίτσες και τα προσωπικά είδη που είχαν απομείνει στα βαγόνια του τρένου. «Μας είπαν ότι τα έχουν μεταφέρει στο αστυνομικό τμήμα των Τεμπών και ότι μπορούμε να πάμε εκεί για να τα παραλάβουμε», λέει ο κ. Πορφυρίδης. «Μια ανάμνηση». ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562303462/tragodia-sta-tempi-ithele-na-fygei-sidirodromikos-opos-xekinise-to-profil-kai-i-epaggelmatiki-poreia-toy-stathmarchi/,Κοινωνία,Τραγωδία στα Τέμπη: Το προφίλ και η επαγγελματική πορεία του σταθμάρχη,2023-03-03T07:41:45+02:00,"
Γιάννης Σουλιώτης","Από το προφίλ που διατηρεί στο Facebook ο 59χρονος σταθμάρχης Λάρισας, που κατηγορείται για το πολύνεκρο σιδηροδρομικό δυστύχημα στα Τέμπη, ξεχωρίζει μία φωτογραφία. Είναι δημοσιευμένη στις 23 Ιανουαρίου 2023 και σε αυτήν απεικονίζεται ο ίδιος ανάμεσα σε έξι νεότερης ηλικίας συναδέλφους του με φόντο ένα από τα νεοαποκτηθέντα τρένα που εκτελούν το δρομολόγιο Αθήνα – Θεσσαλονίκη. «Μετά το τέλος της εκπαίδευσης και την πιστοποίηση, καλή μας αρχή». Τίποτα δεν προμήνυε τότε την τραγωδία που έμελλε να ακολουθήσει μόλις ένα μήνα αργότερα. Συνάδελφοί του αναφέρουν ότι παρακολούθησε πρόγραμμα εκπαίδευσης διάρκειας έξι μηνών πριν λάβει –στις αρχές του έτους– την απαραίτητη πιστοποίηση και τοποθετηθεί στο προνομιακό πόστο του σταθμάρχη Λάρισας. Πώς από τη μετάταξη στο υπ. Παιδείας επέστρεψε στον ΟΣΕ και στη συγκεκριμένη θέση, παρακάμπτοντας το εμπόδιο του ορίου ηλικίας. Η τελευταία προκήρυξη για την πρόσληψη σταθμαρχών δημοσιεύθηκε τον περασμένο Νοέμβριο. Οριζε μεταξύ των προϋποθέσεων ότι οι υποψήφιοι δεν θα έπρεπε να έχουν υπερβεί το 42ο έτος της ηλικίας τους. Ο διαγωνισμός αφορούσε την πρόσληψη συνολικά 90 υπαλλήλων, από τους οποίους οι 36 θα καταλάμβαναν θέση σταθμαρχών. Για τη Λάρισα συγκεκριμένα οι θέσεις που «άνοιγαν» ήταν δύο: για έναν έμπειρο στο πόστο του σταθμάρχη υπάλληλο και έναν άπειρο, χωρίς προηγούμενη προϋπηρεσία. Παραμένει αδιευκρίνιστο πώς ο 59χρονος τοποθετήθηκε στο συγκεκριμένο πόστο, καθώς υπερέβαινε κατά πολύ το ηλικιακό όριο. Εάν δηλαδή μπόρεσε να παρακάμψει τον διαγωνισμό εξαιτίας του παρελθόντος του στον οργανισμό ή εάν συνέτρεξαν άλλοι λόγοι. Ο 59χρονος πάντως συνελήφθη ήδη από νωρίς το μεσημέρι της Τετάρτης και χθες εις βάρος του ασκήθηκε δίωξη σε βαθμό κακουργήματος για ανθρωποκτονία κατά συρροήν από αμέλεια, πρόκληση σωματικών βλαβών κατά συρροήν από αμέλεια αλλά και διατάραξη συγκοινωνιών. Οδηγήθηκε χθες ενώπιον εισαγγελέα και ανακριτή Λάρισας, από τους οποίους ζήτησε και πήρε προθεσμία και αναμένεται να απολογηθεί το προσεχές Σάββατο. Αν και, σύμφωνα με πληροφορίες από την Αστυνομία, αρχικά είχε προσπαθήσει να αποδώσει το δυστύχημα σε βλάβη του ηλεκτρονικού συστήματος, κατά τη διάρκεια της προανακριτικής απολογίας του παραδέχθηκε ότι υπέπεσε σε σφάλμα. «Ο κατηγορούμενος είναι κυριολεκτικά συντετριμμένος και έχει ήδη αναλάβει το μέρος των ευθυνών που του αναλογούν», δήλωσε στους δημοσιογράφους ο συνήγορός του Στέφανος Παντζαρτζίδης. Την ίδια στιγμή, έχουν ήδη κατατεθεί οι πρώτες δηλώσεις παράστασης πολιτικής αγωγής από συγγενείς θυμάτων. Ο δικηγόρος Γιώργος Μπαρτζώκης, ο οποίος εκπροσωπεί τραυματία που νοσηλεύεται στην ορθοπεδική κλινική του νοσοκομείου Λάρισας, δήλωσε σε χθεσινή συνέντευξή του ότι «ο εντολέας μου βρίσκεται στην ορθοπεδική κλινική, μαζί με άλλους τρεις συνεπιβάτες στο ίδιο δωμάτιο. Η κατάστασή του είναι άσχημη. Εχει σπάσει τα πλευρά του, δεν μπορεί να κινηθεί καθόλου. Παράσταση πολιτικής αγωγής έχει ήδη καταθέσει και ο ποινικολόγος Αλέξης Κούγιας εκπροσωπώντας τις οικογένειες έξι επιβαινόντων στο μοιραίο Intercity. Οσον αφορά τη διαδικασία βιολογικής ταυτοποίησης, μέχρι στιγμής έχουν ληφθεί 55 δείγματα DNA από τις σορούς, 52 δείγματα από συγγενείς των επιβατών, καθώς και 26 δείγματα από ανθρώπινα μέλη. Από τη Διεύθυνση Εγκληματολογικών Ερευνών έχουν πραγματοποιηθεί 24 ταυτοποιήσεις σορών. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562303441/tragodia-sta-tempi-i-simatodotisi-kai-i-tiledioikisi-stis-rages-toy-chronoy/,Κοινωνία,Τραγωδία στα Τέμπη: Η σηματοδότηση και η τηλεδιοίκηση στις ράγες του χρόνου,2023-03-03T10:35:19+02:00,"
Γιώργος Λιάλιος","Μια σχεδόν δεκαετής ιστορία λανθασμένων χειρισμών, παραλείψεων αλλά και –ενδεχομένως και σκοπίμως– επιζήμιων για το δημόσιο συμφέρον χειρισμών. Τα νέα στοιχεία που έρχονται συνεχώς στο φως, για το έργο που αν είχε υλοποιηθεί δεν θα θρηνούσαμε σήμερα δεκάδες ανθρώπους, φανερώνουν ότι διαδοχικές κυβερνήσεις αδιαφόρησαν για το τέλμα στο οποίο είχε περιέλθει η υπόθεση. Ηταν η παρέμβαση της Ευρωπαϊκής Επιτροπής το 2018, η οποία οδήγησε στην επιστροφή 2,4 εκατ. ευρώ, που «ξύπνησε» τον κρατικό μηχανισμό, υποδεικνύοντας ένα βαθύτερο πρόβλημα στην εργολαβία. Το 2014 η ΕΡΓΟΣΕ υπέγραψε σύμβαση αναθέτοντας σε ιδιώτη να καταστήσει και πάλι λειτουργικό το σύστημα σηματοδότησης και τηλεδιοίκησης, που είχε τοποθετηθεί μια δεκαετία νωρίτερα και το οποίο είχε πέσει σε αχρησία εξαιτίας βλαβών και δολιοφθορών, κυρίως κλοπή καλωδίων ή καταστροφή της υποδομής. Το έργο ονομάζεται «Ανάταξη του συστήματος σηματοδότησης – τηλεδιοίκησης και αντικατάσταση 70 αλλαγών τροχιάς σε εντοπισμένα τμήματα του άξονα Αθήνα – Θεσσαλονίκη» και ανάδοχος είναι η κοινοπραξία ΤΟΜΗ (θυγατρική της «Ελλάκτωρ») – Alstom. Η σύμβαση είχε αρχικό προϋπολογισμό 41 εκατ. ευρώ και προθεσμία ολοκλήρωσης δύο ετών, δηλαδή το 2016. Ομως, τα προβλήματα φάνηκαν πολύ σύντομα. Ηδη από το 2016 το έργο άρχισε να λαμβάνει διαδοχικές παρατάσεις μέχρι που, σύμφωνα με πηγές του υπουργείου Υποδομών, έπεσε σε τέλμα. Με δεδομένο ότι το έργο είχε χρηματοδοτηθεί από το ΕΣΠΑ, στην υπόθεση παρενέβη η Επιτροπή Δημοσιονομικού Ελέγχου (ΕΔΕΛ), η οποία πραγματοποίησε έλεγχο τον Οκτώβριο και τον Νοέμβριο του 2018. Στην έκθεση ελέγχου η ΕΔΕΛ διαπίστωσε σοβαρά προβλήματα στο τμήμα ΣΚΑ – Πλατύ και ζήτησε την ανάκτηση 2,42 εκατ. ευρώ από τον κύριο του έργου, την ΕΡΓΟΣΕ. Σύμφωνα με την απόφαση του τότε αναπληρωτή υπουργού Οικονομικών Γιώργου Χουλιαράκη (24.6.2019), που επικύρωσε την έκθεση ελέγχου της ΕΔΕΛ, «η ανωτέρω δημοσιονομική διόρθωση επιβάλλεται για τη μη εκπόνηση και έγκριση των μελετών από τη δανειοπάροχο εταιρεία (σ.σ. Alstom) με χρήση του εξειδικευμένου προσωπικού και της εμπειρίας που διαθέτει σε έργα σηματοδότησης – τηλεδιοίκησης, καθώς και η μη παροχή της εξειδικευμένης εμπειρίας και τεχνογνωσίας κατά τη διάρκεια εκτέλεσης των εργασιών από την ανάδοχο κοινοπραξία». Με άλλα λόγια, δύο χρόνια μετά τη λήξη της αρχικής προθεσμίας της σύμβασης, μέρος των απαραίτητων μελετών δεν είχε εκπονηθεί και εγκριθεί και μέρος των έργων που είχαν εκτελεστεί δεν μπορούσε να πιστοποιηθεί. Η εξέλιξη αυτή έδειχνε ότι η σύμβαση βρισκόταν πλέον στα πρόθυρα της διάλυσης – παρ’ όλα αυτά στο «εθνικό σχέδιο» που υπέβαλε το υπουργείο Υποδομών το 2018 στις κοινοτικές αρχές υποστήριξε ότι το έργο μπορούσε να ολοκληρωθεί… στις αρχές του 2019, παραπλανώντας τις κοινοτικές αρχές εσκεμμένα. Το Δημόσιο όμως δεν προστάτευσε τη θέση του. Αντί να κηρύξει έκπτωτη την κοινοπραξία (που ευθυνόταν για την κατάσταση, σύμφωνα με το πόρισμα της ΕΔΕΛ), η ΕΡΓΟΣΕ προτίμησε να δίνει διαδοχικές παρατάσεις στο έργο αποδεχόμενη (έστω μερικώς) την ευθύνη για την καθυστέρηση. Ετσι το έργο έφθασε να έχει καταληκτική ημερομηνία τον Μάρτιο του 2023 και με την επόμενη παράταση (έως τον Σεπτέμβριο) να βρίσκεται ante portas. Η υποχρεωτική επιστροφή μέρους της κοινοτικής χρηματοδότησης δρομολόγησε εξελίξεις στο έργο. Στις αρχές του 2021 η ΤΟΜΗ αποχώρησε από το έργο, αναθέτοντας μέσω ιδιωτικού συμφωνητικού στην Alstom το τεχνικό της έργο επί των ηλεκτρονικών συστημάτων (παρέμεινε τυπικά στην κοινοπραξία). Ακολούθως, ένα έτος αργότερα, στα τέλη του 2022 υπεγράφη συμπληρωματική σύμβαση με την κοινοπραξία (ουσιαστικά με την Alstom), ύψους 13,3 εκατ. ευρώ, για την ολοκλήρωση του έργου. Ολες αυτές οι καθυστερήσεις βέβαια συνετέλεσαν στο να μην υπάρχει ακόμη σύγχρονο σύστημα τηλεδιοίκησης και σηματοδότησης ούτε εφαρμογή του συστήματος ETCS (που φρενάρει αυτόματα τα τρένα αν υπερβούν την καθορισμένη ταχύτητα ή εντοπιστεί σοβαρό πρόβλημα). Συστήματα που θα μπορούσαν να είχαν αποτρέψει την προχθεσινή τραγωδία. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562303438/tragodia-sta-tempi-oi-pliges-toy-ellinikoy-sidirodromoy-i-archi-poy-evlepe-ta-trena-na-pernoyn/,Κοινωνία,Τραγωδία στα Τέμπη: Οι «πληγές» του ελληνικού σιδηροδρόμου – Η Αρχή που έβλεπε τα τρένα να περνούν,2023-03-03T20:59:16+02:00,"
Λίνα Γιάνναρου","Πόσες λέξεις χρειάζονται για να εκπέμψεις σήμα κινδύνου; Η τελευταία Ετήσια Εκθεση Ασφαλείας της Ρυθμιστικής Αρχής Σιδηροδρόμων (ΡΑΣ) εκτείνεται σε 13.000 λέξεις, αλλά δεν αφιερώνει καμία στις τερατώδεις παθογένειες του ελληνικού σιδηροδρόμου, αυτές που κατήγγελλαν σε όλους τους τόνους εδώ και χρόνια οι σύλλογοι εργαζομένων, αυτές που τελικά οδήγησαν στο τραγικό δυστύχημα των Τεμπών. Ομως, φαίνεται πως οι λέξεις δεν έχουν σημασία – ή έχουν διαφορετική σημασία για τον καθένα. Μολονότι για παράδειγμα η παραπάνω Ανεξάρτητη Διοικητική Αρχή (που συστάθηκε με το Ν. 3891/2010 με κύριο σκοπό τη στήριξη του ανοίγματος της αγοράς σιδηροδρομικών μεταφορών στον ανταγωνισμό) αποτελεί μεταξύ άλλων και την Εθνική Αρχή Ασφαλείας για τις σιδηροδρομικές μεταφορές, αυτό δεν σημαίνει αυτό που οι περισσότεροι αντιλαμβανόμαστε. Οπως είπε χθες η πρόεδρος της ΡΑΣ, Ιωάννα Τσιαπαρίκου, μιλώντας στο Πρώτο Πρόγραμμα της ΕΡΤ, «είμαστε ένας φορέας με πολλές αρμοδιότητες: από τη ρύθμιση της αγοράς και τον ανταγωνισμό, τα δικαιώματα των επιβατών και την Εθνική Αρχή Ασφαλείας. Αυτό, όμως, δεν σημαίνει αυτό που καταλαβαίνετε από τον τίτλο. Αφορά την εποπτεία της τήρησης των διαδικασιών με βάση τα υφιστάμενα συστήματα και τις υποδομές που υπάρχουν αυτή τη στιγμή (…) Πρέπει να τηρούμε, να βλέπουμε ότι οι σιδηροδρομικές επιχειρήσεις και ο διαχειριστής υποδομής τηρεί αυτά που περιγράφονται στο σχέδιο διαχείρισης ασφάλειάς του, με βάση τα υφιστάμενα συστήματα. Δηλαδή, “ποια είναι η διαδικασία που ακολουθείται στη συγκεκριμένη περίπτωση”; Ο σταθμάρχης δίνει εντολή στον μηχανοδηγό με τον τάδε τρόπο. Δεν εξετάζουμε κάτι άλλο. Γνωμοδοτικά, συμβουλευτικά σε τοποθετήσεις μας δημόσιες ή σε προτάσεις μας προς τους φορείς μπορούμε να πούμε ότι “βεβαίως πρέπει να αυτοματοποιηθούν τα συστήματα και να ολοκληρωθούν τα έργα και οι εργολαβίες που είναι σε εξέλιξη”». Οι καταγγελίες ενώσεων σιδηροδρομικών υπαλλήλων σχετικά με συστήματα ασφαλείας που εδώ και πολλά χρόνια έχουν τεθεί εκτός λειτουργίας ουδέποτε ελέγχθηκαν σοβαρά. Παρά την αναρμοδιότητα, κλιμάκιο εμπειρογνωμόνων της Μονάδας Ασφαλείας και Διαλειτουργικότητας της ΡΑΣ βρέθηκε προχθές στον τόπο του σοβαρότατου σιδηροδρομικού δυστυχήματος, ενώ χθες ανακοινώθηκε ότι η Ρυθμιστική Αρχή Σιδηροδρόμων ξεκίνησε αυτεπάγγελτη έρευνα για το σιδηροδρομικό δυστύχημα, εξετάζοντας την ορθή εφαρμογή των Συστημάτων Διαχείρισης Ασφαλείας από τον ΟΣΕ και τη Σιδηροδρομική Επιχείρηση Ηellenic Train A.Ε. (στα Συστήματα Διαχείρισης Ασφαλείας καταγράφονται οι διαδικασίες που πρέπει να εφαρμόζονται από τις Σιδηροδρομικές Επιχειρήσεις και τον ΟΣΕ, βάσει της εθνικής και ευρωπαϊκής νομοθεσίας για τους σιδηροδρόμους, προκειμένου να διασφαλίζεται η τήρηση όλων των κανόνων και απαιτήσεων ασφαλείας). Είναι άξιον απορίας γιατί το αρμόδιο όργανο δεν είχε ξεκινήσει αντίστοιχη έρευνα μετά τη σοβαρότατη καταγγελία της Πανελλήνιας Ενωσης Προσωπικού Ελξης τον Νοέμβριο –διατυπωμένη και σε εξώδικο προς τη ΡΑΣ– για τη «μη λειτουργία φωτοσημάτων και τηλεδιοίκησης εδώ και πολλά έτη, τη μη λειτουργία του συστήματος ETCS (που προστατεύει από το ανθρώπινο λάθος)». Από την τελευταία έκθεση Ασφαλείας (2020) της ΡΑΣ, πάντως, βγαίνει και μια είδηση: Η Επιτροπή Διερεύνησης Σιδηροδρομικών Ατυχημάτων και Συμβάντων, η οποία είχε συσταθεί με το άρθρο 2 του Ν. 4313/2014 (Α΄ 261), δεν είχε έως τότε ενεργοποιηθεί. Κατά τραγική ειρωνία ή σύμπτωση, πριν από ένα μήνα ψηφίστηκε στη Βουλή το σχέδιο νόμου του υπουργείου Υποδομών και Μεταφορών που ενοποιεί τις δύο Επιτροπές Διερεύνησης Ατυχημάτων (αεροπορικών και σιδηροδρομικών) συστήνοντας τον νέο Εθνικό Οργανισμό Διερεύνησης Αεροπορικών και Σιδηροδρομικών Ατυχημάτων και Ασφαλείας Μεταφορών. Για μείωση της γραφειοκρατείας και καλύτερη αποτελεσματικότητα… "
kathimerini.gr,https://www.kathimerini.gr/society/562303324/tragodia-sta-tempi-nekros-o-syntaxioychos-astynomikos-ki-o-15chronos-gios-toy/,Κοινωνία,Τραγωδία στα Τέμπη: Νεκρός ο συνταξιούχος αστυνομικός κι ο 15χρονος γιος του,2023-03-02T23:16:04+02:00,"
Newsroom","Νεκροί είναι τελικά ο συνταξιούχος αστυνομικός Ευάγγελος Μπουρνάζης και ο 15χρονος γιος του, οι οποίοι αγνοούνταν μετά το δυστύχημα των Τεμπών. Η Ένωση Αστυνομικών Υπαλλήλων Θεσσαλονίκης προχώρησε σε σχετική ανακοίνωση: «Καλό παράδεισο στον συνάδελφο μας (ο οποίος συνταξιοδοτήθηκε πριν λίγο καιρό) ΜΠΟΥΡΝΑΖΗ Ευάγγελο και στον 15 χρόνο υιό του οι οποίοι βρήκαν τραγικό θάνατο στο δυστύχημα των Τεμπών. Ο Βαγγέλης υπήρξε ένας εξαιρετικός αστυνομικός, συνάδελφος, πατέρας. Εκφράζουμε τα ειλικρινή μας συλλυπητήρια στους οικείους του. Θέλουμε να ευχηθούμε στα αλλά δυο παιδιά του (όπου ο υιός του μάλιστα σήμερα συγκλόνισε το πανελλήνιο με τις δηλώσεις του και την δύναμη ψυχής του) υπομονή και δύναμη σε αυτές τις δύσκολες στιγμές που περνάνε και δεσμευόμαστε ότι η αστυνομική οικογένεια θα είναι δίπλα τους όποτε και αν απαιτηθεί». Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562303291/tempi-o-stathmarchis-feretai-na-eidopoiithike-17-lepta-prin-apo-ti-sygkroysi/,Κοινωνία,Τέμπη: Ο σταθμάρχης φέρεται να ειδοποιήθηκε 17 λεπτά πριν από τη σύγκρουση,2023-03-02T22:46:04+02:00,"
Newsroom","Ενώ η κοινή γνώμη παρακολουθεί συγκλονισμένη τις εξελίξεις, την πορεία των ερευνών στα συντρίμμια, αλλά και τη διαδικασία ταυτοποίησης των θυμάτων της σιδηροδρομικής τραγωδίας στα Τέμπη, το Star φέρνει στο φως της δημοσιότητας ένα ακόμα στοιχείο αναφορικά με τα όσα προηγήθηκαν της μοιραίας σύγκρουσης των δύο αμαξοστοιχιών.  Συγκεκριμένα, σύμφωνα με το ρεπορτάζ του σταθμού, ο σταθμάρχης – ο οποίος έχει συλληφθεί και αντιμετωπίζει βαριές κατηγορίες – φέρεται να γνώριζε 17 λεπτά πριν τη σύγκρουση ότι η εμπορική αμαξοστοιχία βρισκόταν στη γραμμή καθόδου – γεγονός που θα του έδινε τη δυνατότητα να ακινητοποιήσει τα τρένα και να αποφευχθεί η τραγωδία. Όπως αναφέρει το ρεπορτάζ, ο σταθμάρχης της Λάρισας είχε ενημερωθεί στις 23:04 από τον σταθμάρχη των Νέων Πόρων, χωρίς ακολούθως να αντιδράσει με κάποιον τρόπο.  Η εν λόγω επικοινωνία, κατά την οποία ενημερώθηκε ο σταθμάρχης, έχει καταγραφεί ηχητικά, αλλά και σε βιβλίο. Σημείωνεται επίσης πως ο ίδιος φέρεται να απάντησε ότι άκουσε την εντολή και ότι αποκρίθηκε «όλα καλώς». Οι ίδιες πληροφορίες υποστηρίζουν ότι ο σταθμάρχης των Νέων Πόρων, έχει καταθέσει τα παραπάνω στις αρχές.  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr      "
kathimerini.gr,https://www.kathimerini.gr/society/562303171/entasi-ston-stathmo-attiki-sti-sygkentrosi-gia-tin-tragodia-sta-tempi/,Κοινωνία,Ένταση στον Σταθμό Αττική στη συγκέντρωση για την τραγωδία στα Τέμπη,2023-03-02T21:19:12+02:00,"
Newsroom","Επεισόδια με μικρή διάρκεια σημειώθηκαν έξω από τον σταθμό Αττική, στην Αθήνα, κατά τη διάρκεια της συγκέντρωσης για την τραγωδία στα Τέμπη που διοργανώθηκε το απόγευμα της Πέμπτης.  Όπως αναφέρουν πληροφορίες, οι διαδηλωτές φέρεται πως πέταξαν φωτοβολίδες στις αστυνομικές δυνάμεις, οι οποίες απάντησαν με χειροβομβίδες κρότου-λάμψης. Αυτή την ώρα επικρατεί ηρεμία, ενώ η ΕΛΑΣ δεν προχώρησε σε προσαγωγές. Υπενθυμίζεται ότι νωρίτερα είχε πραγματοποιηθεί συγκέντρωση έξω από τα γραφεία της Hellenic Train από Εργατικά Συνδικάτα της Αττικής, Φοιτητικούς Συλλόγους και άλλους μαζικούς φορείς, με αφορμή την ανείπωτη τραγωδία που σημειώθηκε στα Τέμπη, ενώ πραγματοποιήθηκε και πορεία διαμαρτυρίας προς τη Βουλή. Ακολούθησε πορεία προς τον Σταθμό Λαρίσης. Η κινητοποίηση έγινε με πρωτοβουλία του Εργατικού Κέντρου Πειραιά. «Οι νεκροί μας θυσία για το κέρδος – Δεν είναι λάθος είναι έγκλημα», γράφει το πανό του Εργατικού Κέντρου Πειραιά, Σωματείων και μαζικών φορέων. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr    "
kathimerini.gr,https://www.kathimerini.gr/society/562303108/tempi-kraygi-agonias-gia-ta-thymata-tis-tragodias-sygklonizoyn-ta-logia-ton-syggenon/,Κοινωνία,Τραγωδία στα Τέμπη: Κραυγή αγωνίας από τους συγγενείς των αγνοουμένων,2023-03-02T21:19:56+02:00,"
Newsroom","Αγωνιώδεις είναι οι αναζητήσεις για τους αγνοούμενους του τραγικού δυστυχήματος των Τεμπών. Προς το παρόν, δεν υπάρχει επισήμως κάποια επιβεβαιωμένη λίστα, με συγγενείς και φίλους των επιβαινόντων στο μοιραίο τρένο να απευθύνουν κραυγή αγωνίας για τους οικείους τους, που δεν είναι ακόμα γνωστή η κατάσταση τους. Σε νεότερη ενημέρωση της ΕΛ.ΑΣ, το απόγευμα της Πέμπτης, έγινε γνωστό ότι οι επιβεβαιωμένοι νεκροί, που έχουν ανασυρθεί μέχρι στιγμής από τα συντρίμμια της επιβατικής αμαξοστοιχίας, ανέρχονται σε 57. Οι αγνοούμενοι που έχουν δηλωθεί είναι 56, ενώ υπάρχει το ενδεχόμενο κάποιος επιβάτης του τρένου να μην έχει δηλωθεί ως αγνοούμενος από οικείους ή συγγενείς. Όπως ανέφερε η εκπρόσωπος Τύπου της Ελληνικής Αστυνομίας, αστυνόμος β’, Κωνσταντία Δημογλίδου, εκ των τραυματιών, 48 παραμένουν για νοσηλεία, ενώ έξι άνθρωποι μνοσηλεύονται σε Μονάδες Εντατικής Θεραπείας. Ένας από τους αγνοούμενους είναι ο 34χρονος Βάιος Βλάχος από την Καρδίτσα. Ο αδελφός του, που ζει στην Αργεντινή, μιλώντας στην τηλεόραση του ΣΚΑΪ απηύθυνε έκκληση σε όποιον γνωρίζει το παραμικρό να ενημερώσει τις αρχές. Ειδικότερα, ο Βαγγέλης Βλάχος είπε ότι «δεν έχουμε επίσημες πληροφορίες» και τόνισε ότι «έστω κι ένας αγνοούμενος να βρεθεί θα είναι βάλσαμο», σημειώνοντας ότι «τα παίζουμε όλα για όλα, χρειαζόμαστε μία καλή είδηση». Υπογράμμισε επίσης ότι η μητέρα του έχει δώσει δείγμα DNA, αλλά προς το παρόν δεν υπάρχει καμία ταυτοποίηση. Ανέφερε ότι με τον αδερφό του είχε γραπτή επικοινωνία, μέχρι και λίγες ώρες πριν επιβιβαστεί στο μοιραίο τρένο μαζί με τη σύντροφό του, η οποία νοσηλεύεται. Ερωτηθείς πώς διαχειρίζεται την κατάσταση, είπε: «Δεν είναι εύκολο. Το βιώνεις σαν μία κατάσταση επιβίωσης. Ψάχνουμε το επόμενο βήμα. Προσπαθώ να κινητοποιηθεί όλος ο κόσμος ώστε να υπάρχει ακόμα και μία μικρή πληροφορία για να τη διασταυρώσω». Ο Λυσίμαχος Παπάζογλου, μιλώντας στο OPEN, είπε ότι ο γιος του που αγνοείται είναι «σίγουρος ότι είναι σε πτωματική κατάσταση». «Ο γιος μου ήταν φοιτητής φυσικής στο ΑΠΘ στο πτυχίο, ένα πολύ καλό παιδί, πήγε ταξίδι με τη φίλη του στην Αθήνα, μας πήρε από τη Λάρισα, είπε “μαμά σε λίγο θα φτάσουμε στη Θεσσαλονίκη”. Μετά από μία ώρα, μας πήρε έντρομη η φίλη του, είπε ότι “το τρένο έπαθε ζημιά, τον Γιώργο τον έχω χάσει, είχε πάει στο κυλικείο να πάρει νερό και δεν γύρισε ποτέ”. Το κορίτσι σώθηκε αλλά τον γιο μου δεν θα τον δω ποτέ». «Είναι κρίμα να σκοτώνονται τόσα παιδιά από μία χαζομάρα, γίνονται τα ίδια λάθη εδώ και πολλά χρόνια», πρόσθεσε. «Κόπηκαν τα όνειρα της τόσο νωρίς», είπε ο πατέρας της 28χρονης Ελπίδας Χούπα από την Αταλάντη. Μιλώντας στο Star Κεντρικής Ελλάδος, πρόσθεσε: «Τα αγόρια μου ακόμα ψάχνουν στα νοσοκομεία…». Η 28χρονη είχε πάει για λίγες μέρες στην Αθήνα με μία φίλη της και επέστρεφε με το μοιραίο τρένο. Η φίλη της νοσηλεύεται με κρανιοεγκεφαλικές κακώσεις. Αγωνιώδη έκκληση έκανε η Χριστίνα Μήτσκα, καθώς αγνοείται η 22χρονη αδερφή της Ιφιγένεια. «Έχουν δώσει οι γονείς μου DNA, δεν έχει ταυτοποιηθεί», είπε στον ΣΚΑΪ και σημείωσε ότι η αδερφή της είχε έρθει στην Αθήνα για 3ημερο ταξίδι με τον σύντροφο της κι επέστρεφε στη Θεσσαλονίκη με την αμαξοστοιχία που συγκρούστηκε στα Τέμπη. «Στο νοσοκομείο της Λάρισας υπάρχουν άτομα που είναι ακόμα αναίσθητα», πρόσθεσε η κ. Μήτσκα. O Δημήτρης Κυριακίδης αναζητεί τον πατέρα του που επέβαινε στο τρένο: «Έχει δώσει η αδερφή μου DNA, έχει δώσει τα στοιχεία της και τα δικά μου, κάτι για να μπορέσουμε να ξέρουμε τι έχει γίνει, να βρούμε τη σορό του», δήλωσε. Οι δίδυμες αδερφές, 20 ετών, και η πρώτη τους ξαδέρφη βρήκαν τραγικό θάνατο στα Τέμπη, το βράδυ της Τρίτης. Οι Θώμη και Χρύσα Πλακιά και η πρώτη τους ξαδέρφη, Αναστασία Πλακιά, επέστρεφαν στη Θεσσαλονίκη όπου σπουδάζουν. Η μητέρα της Αναστασίας Πλακιά, μιλώντας στον ΑΝΤ1, αποκάλυψε πως ενημερώθηκαν από τα sites για το τραγικό δυστύχημα. «Πήγαιναν όλες μαζί πίσω στη Θεσσαλονίκη για τις σπουδές τους. Ήταν πάρα πολύ δεμένες, δύο δίδυμες και η ξαδελφούλα τους… Εμείς ενημερωθήκαμε από τα sites. Η πρώτη κίνηση που κάναμε ήταν να πάμε στο σημείο της τραγωδίας. Φύγαμε όλοι, νύχτα, πήγαμε εκεί αλλά δεν μας άφηναν, τίποτα. Ούτε να περάσουμε, τίποτα. Είχαν κλείσει την κυκλοφορία. Τελευταία φορά που μίλησα με το παιδί μου ήταν στις 23:30 με μηνύματα. Μου έγραψε ότι στις 00:30 θα έφτανε Θεσσαλονίκη». Οι γονείς των τριών κοριτσιών ειδοποιήθηκαν νωρίς χθες το πρωί να μεταβούν στη Λάρισα. Αργότερα ταυτοποιήθηκαν οι σοροί, βυθίζοντας στο πένθος την οικογένεια. Η προϊσταμένη της ιατροδικαστικής υπηρεσίας Λάρισας, Ρουμπίνη Λεονταρή, μιλώντας το μεσημέρι της Πέμπτης στον Real fm, είπε: «Η ταυτοποίηση δεν είναι δικό μας έργο, δεν είναι έργο των ιατροδικαστών. Συνδράμουμε φυσικά, αλλά το εργαστήριο είναι της ομάδας της Πολιτικής Προστασίας, εξειδικευμένης για τις φυσικές καταστροφές. Προχωράει η εργαστηριακή διερεύνηση του DNA. Έχουμε 14 τελειωμένα αποτελέσματα, άρα υπάρχει η διαδικασία ταυτοποίησης». Ερωτηθείσα σχετικά, τόνισε ότι δεν έχει «απάντηση για το πότε θα τελειώσει η διαδικασία της ταυτοποίησης», συμπληρώνοντας ότι δεν έχουμε ακόμα τον πραγματικό αριθμό των αγνοουμένων. «Το DNA είναι κομβικό, ξέρουμε ότι ταλαιπωρούνται οι άνθρωποι, αλλά πρέπει να βγουν τα αποτελέσματα για να έχουμε σαφή εικόνα». Η ίδια επισήμανε ότι στο νοσοκομείο υπάρχουν περισσότεροι από δέκα σάκοι με ανθρώπινα μέλη, τα οποία ακόμα δεν έχουν αναγνωριστεί, εξ ου και χθες Τετάρτη συγγενείς αγνοούμενων έδωσαν δείγμα DNA προκειμένου να γίνει η αναγνώριση. «Έχει ληφθεί από το κάθε μέλος DNA, οπότε κάποιο μέλος που μπορεί να ανήκει σε μια σορό διαμελισμένη, θα αποδοθεί στη σορό, κάποια μέλη που δεν θα ανήκουν σε σορό, θα έχουμε το DNA τους», είπε και επιβεβαίωσε ότι τα περισσότερα από τα θύματα είναι νέα παιδιά. Για τη διαδικασία της ταυτοποίησης των νεκρών, η αναπληρώτρια υπουργός Υγείας, Μίνα Γκάγκα, τόνισε ότι γίνεται μόνο μέσω DNA, καθώς έχει ληφθεί απόφαση οι συγγενείς να μην έρθουν σε επαφή με τις σορούς, που μπορεί να είναι απανθρακωμένες ή διαμελισμένες. Ήδη γίνονται γνωστά τα πρώτα αποτελέσματα από τη διαδικασία ταυτοποίησης DNA, σε συνεργασία με τα εγκληματολογικά εργαστήρια της ΕΛ.ΑΣ. Με το πέρας της διαδικασίας, οι σοροί θα παραδοθούν τους συγγενείς τους. Μιλώντας στον ΣΚΑΪ, τόνισε: «Η απόφαση είναι να μην δουν, να μην έρθουν σε επαφή οι συγγενείς με τους ανθρώπους που δεν ζουν πια, για να είναι λιγότερο ψυχοφθόρο για εκείνους». Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562303072/tragodia-sta-tempi-nea-24ori-apergia-ton-sidirodromikon-ayrio/,Κοινωνία,Τραγωδία στα Τέμπη: Νέα 24ωρη απεργία των σιδηροδρομικών αύριο,2023-03-02T19:44:23+02:00,"
Newsroom","Σε νέα πανελλαδική 24ωρη απεργία προχωρούν την Παρασκευή 3 Μαρτίου, οι εργαζόμενοι στην Hellenic Train, μετά την πρώτη 24ωρη απεργία της Πέμπτης 2 Μαρτίου. Συγκεκριμένα, σύμφωνα με την ανακοίνωση της Πανελλήνιας Ομοσπονδίας Σιδηροδρομικών: «Η Πανελλήνια Ομοσπονδία Σιδηροδρομικών & Μέσων Σταθερής Τροχιάς μετά το τραγικό δυστύχημα στα Τέμπη, συνεδρίασε σήμερα το πρωί εκτάκτως μαζί με τα Σωματεία – Μέλη της παρουσία και εργαζομένων. Λαμβάνοντας υπόψιν τις προτάσεις που κατατέθηκαν, στο έκτακτο Προεδρείο που ακολούθησε ελήφθησαν οι ακόλουθες αποφάσεις: Αύριο, 03/3/2023, το Σωματείο Εργαζομένων Προσωπικού ΤΡΑΙΝΟΣΕ, η Πανελλήνια Ένωση Προσωπικού ΤΡΑΙΝΟΣΕ και η Πανελλήνια Ένωση Προσωπικού Έλξης (Σωματεία που το προσωπικό τους εργάζεται στην Hellenic Train) θα προχωρήσουν σε 24ωρη πανελλαδική απεργία. Η Ομοσπονδία με βάση επιστολές της που έχουν σταλθεί σε αρμόδιους φορείς (Υπουργεία, Διοικήσεις, Πολιτικά Κόμματα) όλα τα προηγούμενα χρόνια, θα συντάξει υπόμνημα με όλα τα ζητήματα που αφορούν το Σιδηρόδρομο και θα ζητήσει ΑΜΕΣΗ συνάντηση με το Υπουργείο Μεταφορών και τα Πολιτικά Κόμματα (το αργότερο μέχρι την επόμενη εβδομάδα). Στις συναντήσεις θα κατατεθούν εκ νέου οι απόψεις του συνδικαλιστικού κινήματος για την ασφάλεια του Σιδηροδρόμου και της κυκλοφορίας, ΑΠΑΙΤΩΝΤΑΣ ένα σαφή χρονοδιάγραμμα υλοποίησής τους για να αποφευχθεί στο μέλλον οποιοδήποτε συμβάν. Αμέσως μετά τις συναντήσεις και λαμβάνοντας υπόψη τα αποτελέσματα των συζητήσεων, θα συνεδριάσει το Διοικητικό Συμβούλιο, προκειμένου να λάβει τις ανάλογες αποφάσεις (χωρίς να αποκλείεται η κλιμάκωση των κινητοποιήσεων, σε περίπτωση που τα αποτελέσματα δεν κριθούν θετικά). Μετά την ολοκλήρωση των ανωτέρω, θα πραγματοποιηθεί Συνέντευξη Τύπου, προκειμένου να ενημερωθεί όλη η Ελληνική Κοινωνία, όλος ο Σιδηροδρομικός κόσμος για όλα αυτά που η Ομοσπονδία τόσα χρόνια έκρουε τον κώδωνα του κινδύνου για την ασφάλεια, αλλά ποτέ δεν εισακούστηκε σοβαρά». ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr    "
kathimerini.gr,https://www.kathimerini.gr/society/562303060/tragodia-sta-tempi-57-nekroi-kai-56-agnooymenoi-episimi-enimerosi/,Κοινωνία,"Τραγωδία στα Τέμπη: 57 νεκροί, 48 νοσηλεύονται – Επίσημη ενημέρωση",2023-03-02T19:34:38+02:00,"
Newsroom","Σε 57 ανέρχονται οι επιβεβαιωμένοι νεκροί που έχουν ανασυρθεί μέχρι στιγμής από τα συντρίμμια της επιβατικής αμαξοστοιχίας που συγκρούστηκε με μία εμπορική, αργά το βράδυ της Τρίτης στα Τέμπη. Όπως ανέφερε σε επίσημη ενημέρωση η εκπρόσωπος Τύπου της Ελληνικής Αστυνομίας, αστυνόμος β’, Κωνσταντία Δημογλίδου, εκ των τραυματιών, 48 παραμένουν για νοσηλεία. Έξι άτομα νοσηλεύονται σε Μονάδες Εντατικής Θεραπείας. Oι αγνοούμενοι που έχουν δηλωθεί στην ΕΛ.ΑΣ είναι 56 και, όπως επισήμανε η κα Δημογλίδου, υπάρχει το ενδεχόμενο κάποιος επιβάτης του τρένου να μην έχει δηλωθεί ως αγνοούμενος από οικείους ή συγγενείς.  Η επιχείρηση έρευνας και απεγκλωβισμού συνεχίζεται. Γερανοφόρα οχήματα έχουν ανασηκώσει τα δύο βαγόνια, το πρώτο της δεύτερης θέσης, και το βαγόνι – εστιατόριο. Οι πυροσβέστες αφαιρούν τμηματικά τα μεταλλικά στοιχεία. Οι συνθήκες κάτω από τις οποίες επιχειρούν οι δυνάμεις παραμένουν δύσκολες, καθώς τμήματα του συρμού παραμένουν άμορφες μάζες, εξαιτίας της σφοδρότητας της σύγκρουσης.  Η πυροσβεστική εκτιμά ότι μέχρι αύριο το μεσημέρι θα έχει ολοκληρωθεί η έρευνα.  Η εκπρόσωπος της αστυνομίας ξεκαθάρισε πως όλες οι σοροί ταυτοποιούνται με τη μέθοδο DNA. Μέχρι στιγμής έχουν ληφθεί 55 δείγματα από τις σορούς, 52 δείγματα από συγγενείς των επιβατών καθώς και 26 δείγματα από ανθρώπινα μέλη. Την ταυτοποίηση έχουν αναλάβει τα ειδικά εγκληματολογικά εργαστήρια της ΕΛ.ΑΣ «κατά προτεραιότητα προκειμένου να ολοκληρωθεί αυτή η επώδυνη διαδικασία», πρόσθεσε η κα Δημογλίδου.  Μέχρι στιγμής έχουν πραγματοποιηθεί 24 ταυτοποιήσεις σορών: 20 με τη μέθοδο ανάλυσης DNA, δύο με ανάλυση DNA και δακτυλικών αποτυπωμάτων και δύο με ανάλυση δακτυλικών αποτυπωμάτων.  Αν και κατά κανόνα η ανάλυση του DNA διαρκεί πολλές ημέρες, καταβάλλονται προσπάθειες για να ολοκληρωθεί η διαδικασία μέχρι την Παρασκευή, σύμφωνα με εκπρόσωπο της ΕΛ.ΑΣ. Οι οικείοι και οι συγγενείς των θυμάτων θα ενημερώνονται από τον επικεφαλής της ομάδας αναγνώρισης της ΕΛ.ΑΣ και τον ειδικό ψυχολόγο της αστυνομίας, και θα προχωρά η παράδοση της σορού. Οι πρώτες τέσσερις οικογένειες νεκρών έχουν ενημερωθεί για την ταυτοποίηση.  Για τους συγγενείς θυμάτων και τραυματιών έχουν διατεθεί τρία ξενοδοχεία στη Λάρισα.  Αρμοδιότητα των εθνικών αρχών είναι να διερευνήσουν υπό ποιες συνθήκες έγινε το τραγικό δυστύχημα στα Τέμπη, τονίζει η Ευρωπαϊκή Επιτροπή. Ερωτηθείς σχετικά, ο εκπρόσωπος της Επιτροπής, αρμόδιος για θέματα μεταφορών, Ανταλμπέρ Γιανς, απάντησε: «Δεν θα είμαστε σε θέση να πούμε υπό ποιες συνθήκες θα μπορούσε να είχε αποτραπεί το δυστύχημα. Αυτό είναι το καθήκον των ερευνών που πρέπει να διεξαχθούν τώρα και αυτό είναι αρμοδιότητα των εθνικών αρχών. Ο Ευρωπαϊκός Οργανισμός Σιδηροδρόμων είναι διαθέσιμος κατόπιν αιτήματος για να υποστηρίξει τις εθνικές αρχές εάν το ζητήσουν. Ωστόσο, η πρωταρχική ευθύνη ανήκει στις εθνικές αρχές». Διερεύνηση σε βάθος και προς κάθε κατεύθυνση, άμεση συγκέντρωση όλων των αποδείξεων και ταχύτατη ολοκλήρωση του ανακριτικού έργου για την τραγωδία στα Τέμπη, παρήγγειλε ο Εισαγγελέας του Αρείου Πάγου Ισίδωρος Ντογιάκος στον επικεφαλής της Εισαγγελίας Εφετών Λάρισας, τονίζοντας στο έγγραφο του ότι τώρα «Είναι η ώρα της Δικαιοσύνης», προκειμένου να εντοπιστούν οι υπαίτιοι, «όποιοι κι αν είναι, όπου κι αν ανήκουν, από όπου και αν προέρχονται, ό,τι κι αν εκπροσωπούν». «Η αυτοπρόσωπη και ενεργός παρουσία σας στον τόπο της άδικης απώλειας τόσων ανθρώπινων ζωών για τη συγκέντρωση των αποδεικτικών στοιχείων, που θα ρίξουν φως στα αίτια της τραγωδίας, ασφαλώς και είναι απολύτως απαραίτητη. Τα στοιχεία αυτά επιβάλλεται να εξεταστούν αρμοδίως, εξονυχιστικά και διεξοδικά», σημειώνει ο κ. Ντογιάκος. «Δεν πρέπει  να παγιδευτεί η δικανική κρίση σε ποινικές ευθύνες συγκεκριμένων ατόμων και μόνο. Αντίθετα, επιβάλλεται η πλήρης διερεύνηση της υπόθεσης από κάθε πλευρά και η απόδοση ευθυνών προς πάσα κατεύθυνση, σύμφωνα με τις ουσιαστικές ποινικές διατάξεις, την ισχύουσα δικονομική τάξη». Στην παραγγελία του ο Εισαγγελέας του Ανωτάτου Δικαστηρίου με συγκινησιακή φόρτιση καταλήγει: «Η ορθή απονομή δικαιοσύνης θα αποτελεί το καλύτερο και αιώνιο μνημόσυνο για τις ψυχές των νεκρών». Αντιμέτωπος με βαρύτατες κατηγορίες είναι πλέον ο σταθμάρχης της Λάρισας. Η ποινική δίωξη που ασκήθηκε σε βάρος του για τα εγκληματικά του λάθη αφορά σε ανθρωποκτονίες από αμέλεια κατά συρροή και σωματικές βλάβες με τον ίδιο ποινικό χαρακτηρισμό, ενώ η κατηγορία της διατάραξης της ασφάλειας συγκοινωνιών σε βάρος του είναι η σοβαρότερη (κακούργημα) που επισύρει με βάση πρόσφατη τροποποίηση του Ποινικού Κώδικα (άρθρο 291) ποινές από δέκα χρόνια κάθειρξη ως ισόβια. Μετά την προσαγωγή του στον εισαγγελέα παραπέμφθηκε σε ανακριτή και θα απολογηθεί το Σάββατο. Σε δηλώσεις του έξω από το δικαστικό μέγαρο, ο συνήγορος του σταθμάρχη ανέφερε ότι ο 59χρονος αντιμετωπίζει την κατηγορία της διατάραξης των συγκοινωνιών στην κακουργηματική της μορφή. «Από ανθρώπινη πλευρά είναι συντετριμμένος. Αναλογίζεται αυτό που έγινε και δεν μπορεί να σηκώσει το βάρος της ευθύνης. Ανέλαβε την ευθύνη μέσα στο πλαίσιο που του αναλογεί. Αλλά αυτό που μετράει είναι να ψάξουμε όχι το δέντρο αλλά το δάσος ευθυνών. Εδώ υπάρχει ένα δάσος ευθυνών», δήλωσε ο συνήγορος του σταθμάρχη. «Το δικό μας μερίδιο το αναλαμβάνουμε και πιστεύω ότι η Δικαιοσύνη θα κάνει πολύ καλά τη δουλειά της» δήλωσε ο συνήγορος. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562303036/tragodia-sta-tempi-kleisto-to-syntagma-se-exelixi-diadilosi/,Κοινωνία,Τραγωδία στα Τέμπη: Κλειστό το Σύνταγμα – Σε εξέλιξη διαδήλωση,2023-03-02T19:14:58+02:00,"
Newsroom","Εκατοντάδες πολίτες συγκεντρώθηκαν στην πλατεία Συντάγματος, μπροστά από το κοινοβούλιο, με αφορμή την τραγωδία στα Τέμπη. Σε συνδυασμό με τη βροχή και την απεργία στο μετρό, στην πρωτεύουσα επικρατεί κυκλοφοριακό κομφούζιο. Προηγήθηκε συγκέντρωση έξω από τα γραφεία της Hellenic Train από Εργατικά Συνδικάτα της Αττικής, Φοιτητικούς Συλλόγοους και άλλους μαζικούς φορείς Η κινητοποίηση έγινε με πρωτοβουλία του Εργατικού Κέντρου Πειραιά. «Οι νεκροί μας θυσία για το κέρδος – Δεν είναι λάθος είναι έγκλημα», γράφει το πανό του Εργατικού Κέντρου Πειραιά, Σωματείων και μαζικών φορέων. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/politics/562303018/pasok-oi-eythynes-gia-tin-tragodia-sta-tempi-tha-apodothoyn-sto-akeraio-ti-stigmi-poy-prepei/,Πολιτική,ΠΑΣΟΚ: Οι ευθύνες για την τραγωδία στα Τέμπη θα αποδοθούν στο ακέραιο τη στιγμή που πρέπει,2023-03-02T18:57:53+02:00,"
Newsroom","Ανακοίνωση αναφορικά με την σιδηροδρομική τραγωδία στα Τέμπη εξέδωσε το ΠΑΣΟΚ, στην οποία τονίζεται ότι «η σκέψη όλων, αυτή τη στιγμή, είναι στις οικογένειες των θυμάτων που θρηνούν», ενώ σημειώνεται πως «οι ευθύνες θα αποδοθούν στο ακέραιο και τη στιγμή που πρέπει».  Η πατρίδα μας βιώνει από το βράδυ της Τρίτης μια ανείπωτη τραγωδία. Η σκέψη όλων μας, αυτή τη στιγμή, είναι στις οικογένειες των θυμάτων που θρηνούν, στους τραυματίες κι όσους ακόμα αγωνιούν για την τύχη των δικών τους ανθρώπων.  Πλανάται όμως κι ένα τεράστιο «γιατί», όταν υπάρχουν οι τεχνολογικές ασφαλιστικές δικλείδες για την πρόληψη και την αποτροπή τέτοιων μοιραίων συμβάντων, να κρέμονται ανθρώπινες ζωές από ένα ανθρώπινο χέρι. Αυτές οι ώρες είναι ώρες πένθους και οδύνης. Οι ευθύνες θα αποδοθούν στο ακέραιο και τη στιγμή που πρέπει.  Αυτό δεν σημαίνει, όμως, ότι ο Πρωθυπουργός μπορεί μετά από τέσσερα χρόνια διακυβέρνησης να μεταθέτει για ακόμη μία φορά τις κυβερνητικές ευθύνες στις διαχρονικές παθογένειες και την αντικειμενική πολιτική ευθύνη του Υπουργού του, όπως επιχείρησε με τη χθεσινή του δήλωση. Τα ερωτήματα ειδικά για τα συστήματα τηλεδιοίκησης που δεν λειτουργούν από τον Δομοκό μέχρι τη Θεσσαλονίκη είναι αμείλικτα.  Οι κυβερνήσεις υπάρχουν για να αντιμετωπίζουν τις παθογένειες και όχι για να τις επικαλούνται και να τις διαιωνίζουν. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562302997/tragodia-sta-tempi-sygkentrosi-exo-apo-ta-grafeia-tis-hellenic-train/,Κοινωνία,Τραγωδία στα Τέμπη: Συγκέντρωση έξω από τα γραφεία της Hellenic Train,2023-03-02T18:41:24+02:00,"
Newsroom","Συγκέντρωση έξω από τα γραφεία της Hellenic Train είναι σε εξέλιξη αυτή την ώρα από Εργατικά Συνδικάτα της Αττικής, Φοιτητικούς Συλλόγοους και άλλους μαζικούς φορείς, με αφορμή την ανείπωτη τραγωδία που σημειώθηκε στα Τέμπη. Η κινητοποίηση γίνεται με πρωτοβουλία του Εργατικού Κέντρου Πειραιά. «Οι νεκροί μας θυσία για το κέρδος – Δεν είναι λάθος είναι έγκλημα», γράφει το πανό του Εργατικού Κέντρου Πειραιά, Σωματείων και μαζικών φορέων. Πηγή: ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562302982/ypostratigos-pyrosvestikis-gia-tempi-exopragmatiko-na-vroyme-zontanoys-makari-na-diapseysto/,Κοινωνία,Υποστράτηγος Πυροσβεστικής για Τέμπη: «Εξωπραγματικό να βρούμε ζωντανούς – Μακάρι να διαψευστώ»,2023-03-02T18:16:30+02:00,"
Newsroom","Λιγοστεύουν οι ελπίδες για την εύρεση περισσότερων τραυματιών στα συντρίμμια από τα βαγόνια στα Τέμπη ανέφερε ο υποστράτηγος Πυροσβεστικής Υπηρεσίας Θεσσαλίας, Ευάγγελος Φαλάρας, τονίζοντας πως παρά τις τιτάνιες προσπάθειές τους να προσφέρουν με όλες τους τις δυνάμεις, οι απώλειες είναι μεγάλες. «Σε όλα τα συμβάντα αυτό, που θέλουμε να πετύχουμε είναι να κερδίσουμε τον χρόνο», ανέφερε ο ίδιος επισημαίνοντας πως σήμερα βρίσκοντια στη δυσχερή θέση να μην δίνουν αυτή τη μάχη καθώς δεν υπάρχουν πλέον οι ενδείξεις ή οι πιθανότητες να υπάρχει κάποιος ζωντανός στα συντρίμμια, στα οποία συνεχίζουν να επιχειρούν. «Ο χώρος, στον οποίο επιχειρούμε είναι δύο σημεία: κάποια υπολείμματα του δεύτερου βαγονιού και ένα σημείο, στο οποίο περιμένουμε να γίνουν παρεμβάσεις από την εταιρεία ώστε να απομακρυνθεί ο κινητήρας της αμαξοστοιχίας για να ελέγξουμε», ανέφερε ο κ. Φαλαράς.  «Σε δεύτερο χρόνο θα περάσουμε ξανά όλο το πεδίο για να δούμε μήπως κάτι δεν υπέπεσε, ως οφείλαμε, στην προσοχή μας. Δυστυχώς οι πιθανότητες να έχουμε τραυματίες μέσα σε αυτό το αμάλγαμα μετάλλων και χώματος είναι εξωπραγματικές. Μακάρι να διαψευστώ αλλά το θεωρώ δύσκολο γιατί πλέον έχει περιοριστεί το τμήμα, που μένει να ελέγξουμε», τόνισε ο Ευάγγελος Φαλάρας. Πηγή: ΕΡΤ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/politics/562302934/tragodia-sta-tempi-mitsotakis-eycharistirio-minyma-gia-ti-diethni-symparastasi-sta-agglika/,Πολιτική,Τραγωδία στα Τέμπη – Μητσοτάκης: Ευχαριστήριο μήνυμα για τη διεθνή συμπαράσταση,2023-03-02T17:35:07+02:00,"
Newsroom","Ο πρωθυπουργός Κυριάκος Μητσοτάκης ευχαρίστησε, μέσα από μια ανάρτηση του στο Twitter γραμμένη στα αγγλικά, όλον τον κόσμο που έστειλε μηνύματα στήριξης και συμπαράστασης στην Ελλάδα μετά την τραγωδία στα Τέμπη.  «Σε όλους όσοι μας προσέγγισαν σε αυτή τη δύσκολη στιγμή, σας ευχαριστούμε» έγραψε ο πρωθυπουργός, απευθυνόμενος έτσι τόσο στους ξένους ηγέτες όσο και στους ανθρώπους από όλο τον κόσμο που εξέφρασαν την αλληλεγγύη και τη συμπαράσταση τους προς την Ελλάδα.  «Εν μέσω της τρομερής οδύνης και της απώλειας ζωής στα Τέμπη, μας εμψυχώνουν τα μηνύματα συμπαράστασης και συμπόνοιας από όλο τον κόσμο. Ευχαριστούμε όλους όσοι μας προσέγγισαν αυτή την πολύ δύσκολη στιγμή» έγραψε ο πρωθυπουργός.  In the midst of the terrible suffering and loss of life at Tempi, we are heartened by the messages of sympathy and support from around the world. To all that have reached out during this very difficult time, we thank you. — Prime Minister GR (@PrimeministerGR) March 2, 2023 ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr   "
kathimerini.gr,https://www.kathimerini.gr/society/562302898/tempi-syllypitiria-ekfrazei-o-ose-na-apodothei-dikaiosyni/,Κοινωνία,Τέμπη: Συλλυπητήρια εκφράζει ο ΟΣΕ – «Να αποδοθεί δικαιοσύνη»,2023-03-02T17:15:58+02:00,"
Newsroom","Τα συλλυπητήριά του, στην πρώτη του ανακοίνωση μετά το τραγικό σιδηροδρομικό δυστύχημα στα Τέμπη, εκφράζει ο ΟΣΕ στους οικείους των θυμάτων και επισημαίνει ότι «πλέον το ελάχιστο που οφείλουμε, είναι να αποδοθεί πλήρης και απόλυτη δικαιοσύνη».  «Σε μια στιγμή βαθιάς οδύνης για το χαμό δεκάδων συνανθρώπων μας είναι δύσκολο κανείς να βρει λόγια. Συλλυπητήρια σε όλους τους γονείς τους συζύγους, τους συγγενείς, τους συντρόφους τους φίλους. Συλλυπητήρια σε όλη την Ελλάδα για την ανείπωτη τραγωδία» επισημαίνει στην ανακοίνωσή του ΟΣΕ και συνεχίζει: «Πλέον το ελάχιστο που οφείλουμε, είναι να αποδοθεί πλήρης και απόλυτη δικαιοσύνη. Το πρώτο μέλημα όλων ήταν να διαχειριστούμε το τραγικό συμβάν στο πεδίο». Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562302892/tragodia-sta-tempi-ypo-dyskoles-synthikes-oi-ereynes-sto-vagoni-estiatorio/,Κοινωνία,Τραγωδία στα Τέμπη: Υπό δύσκολες συνθήκες οι έρευνες στο βαγόνι-εστιατόριο,2023-03-02T17:59:13+02:00,"
Newsroom","Συνεχίζονται οι έρευνες στα συντρίμμια της επιβατικής αμαξοστοιχίας, προκειμένου να εντοπιστούν οι αγνοούμενοι του σιδηροδρομικού δυστυχήματος στα Τέμπη.  Κλιμάκια που επιχειρούν στο σημείο εστιάζουν τώρα στο τρίτο βαγόνι του τρένου, σύμφωνα με την ΕΡΤ. Αρχικά συζητήθηκε το ενδεχόμενο να τεμαχιστεί το βαγόνι σε τρία κομμάτια, αλλά τώρα εξετάζεται η πιθανότητα να σηκωθεί από γερανό και να μεταφερθεί σε κοντινό σημείο, ώστε να ελεγχθεί ο χώρος κάτω από αυτό το διαλυμένο τμήμα της αμαξοστοιχίας.  Διασώστες εκτιμούν πως αφού ολοκληρωθεί η διαδικασία, θα πρέπει να ελεγχθούν εκ νέου τα υπόλοιπα βαγόνια. Η επιχείρηση αναμένεται να έχει ολοκληρωθεί μέχρι αύριο το πρωί. Ο ακριβής αριθμός των επιβατών παραμένει άγνωστος καθώς, σύμφωνα με πληροφορίες που επικαλείται το κρατικό κανάλι, τα εκδοτήρια κλείνουν 10 λεπτά πριν από την αναχώρηση του συρμού και όσοι επιβιβάζονται αργότερα κόβουν εισιτήριο μέσα στο τρένο. Πριν την σύγκρουση, η επιβατική αμαξοστοιχία είχε κάνει επτά στάσεις.  Σύμφωνα με την προϊσταμένη της ιατροδικαστικής υπηρεσίας Λάρισας, Ρουμπίνη Λεονταρή, οι νεκροί από το δυστύχημα ανέρχονται πλέον στους 57. Στα νοσοκομεία, γονείς που αναζητούν τα παιδιά τους υποβλήθηκαν σε εξέταση DNA. Προς το παρόν έχουν ταυτοποιηθεί 9 σοροί. Ο εκπρόσωπος Τύπου του Πυροσβεστικού Σώματος, ο πύραρχος Βασίλης Βαθρακογιάννης, είπε ότι οι πυροσβεστικές δυνάμεις ερευνούν το βαγόνι-εστιατόριο, το οποίο καταπλακώθηκε από το πρώτο βαγόνι κατά τη σύγκρουση. Πολύ δύσκολη χαρακτήρισε την επιχείρηση στο συγκεκριμένο βαγόνι και ο εκπρόσωπος Τύπου της Πυροσβεστικής, Γιάννης Αρτοποιός, σχολιάζοντας: «Βλέπουμε ότι εκεί υπάρχουν άτομα (…) βρίσκονται πολλοί άνθρωποι». Εν τω μεταξύ, από τους 72 τραυματίες επιβάτες που είχαν νοσηλευτεί σε νοσοκομεία, οι 15 έχουν πάρει εξιτήριο ενώ έξι νοσηλεύονται σε Μονάδες Εντατικής Θεραπείας. Τρία παιδιά, δύο γυναίκες και ένας άνδρας είναι σε ιδιαίτερα κρίσιμη κατάσταση. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302874/tragodia-sta-tempi-synechizontai-oi-ereynes-sto-trito-vagoni-ayxanetai-o-arithmos-ton-nekron/,Κοινωνία,Τραγωδία στα Τέμπη: Συνεχίζονται οι έρευνες στο τρίτο βαγόνι – Αυξάνεται ο αριθμός των νεκρών,2023-03-02T17:11:09+02:00,"
Newsroom","Συγκλονισμένη παρακολουθεί η ελληνική κοινή γνώμη τις εξελίξεις μετά τη φονική σύγκρουση των δύο τρένων στα Τέμπη που προκάλεσε δεκάδες θανάτους και ακόμα περισσότερους τραυματισμούς. Σύμφωνα με την τελευταία επίσημη ενημέρωση της Πυροσβεστικής, οι επιβεβαιωμένοι νεκροί του σιδηροδρομικού δυστυχήματος ανέρχονται στους 46.  Λίγο μετά τις 16:00 το απόγευμα, όμως, η προϊσταμένη της ιατροδικαστικής υπηρεσίας Λάρισας, Ρουμπίνη Λεονταρή, σε δηλώσεις της στον Real Fm, γνωστοποίησε ότι ο αριθμός των νεκρών μετά την τραγωδία στα Τέμπη έχει ανέλθει στους 57.  Συγκεκριμένα, η ιατροδικαστής δήλωσε ότι μεταφέρθηκαν στο νεκροτομείο άλλες 14 απανθρακωμένες σοροί οι οποίες ανεβάζουν τον τραγικό απολογισμό των νεκρών στους 57. Παράλληλα, σημείωσε ότι οι σάκοι που περιέχουν μεμονωμένα ανθρώπινα μέλη τα οποία ακόμα δεν έχουν αναγνωριστεί ξεπερνούν τους δέκα. Νωρίτερα, ο εκπρόσωπος Τύπου του Πυροσβεστικού Σώματος, Βασίλης Βαρθακογιάννης είχε αναφέρει πως από το βαγόνι του εστιατορίου, το οποίο είχε καταπλακωθεί από το πρώτο βαγόνι της δεύτερης θέσης, έχουν ανασυρθεί από το πρωί εφτά απανθρακωμένες σοροί.  Όσον αφορά τη διαδικασία ταυτοποίησης η προϊσταμένη της ιατροδικαστικής υπηρεσίας Λάρισας εξήγησε στη συνέντευξη της στον Real Fm, πως «έχει ληφθεί από το κάθε μέλος DNA, οπότε κάποιο μέλος που μπορεί να ανήκει σε μια σορό διαμελισμένη, θα αποδοθεί στη σορό, κάποια μέλη που δεν θα ανήκουν σε σορό, θα έχουμε το DNA τους». «Η ταυτοποίηση δεν είναι δικό μας έργο, δεν είναι έργο των ιατροδικαστών. Συνδράμουμε φυσικά, αλλά το εργαστήριο είναι της ομάδας της Πολιτικής Προστασίας, εξειδικευμένης για τις φυσικές καταστροφές», είπε η κ. Λεονταρή και πρόσθεσε: «Προχωράει η εργαστηριακή διερεύνηση του DNA. Έχουμε 14 τελειωμένα αποτελέσματα, άρα υπάρχει η διαδικασία ταυτοποίησης». Ερωτηθείσα σχετικά, τόνισε ότι δεν έχει «απάντηση για το πότε θα τελειώσει η διαδικασία της ταυτοποίησης», συμπληρώνοντας ότι δεν έχουμε ακόμα τον πραγματικό αριθμό των αγνοουμένων. «Το DNA είναι κομβικό, ξέρουμε ότι ταλαιπωρούνται οι άνθρωποι, αλλά πρέπει να βγουν τα αποτελέσματα για να έχουμε σαφή εικόνα», υπογράμμισε. Για το ίδιο θέμα, η αναπληρώτρια υπουργός Υγείας, Μίνα Γκάγκα, τόνισε ότι η ταυτοποίηση γίνεται μόνο μέσω DNA, καθώς έχει ληφθεί απόφαση οι συγγενείς να μην έρθουν σε επαφή με τις σορούς, που μπορεί να είναι απανθρακωμένες ή διαμελισμένες. Ήδη γίνονται γνωστά τα πρώτα αποτελέσματα από τη διαδικασία ταυτοποίησης DNA, σε συνεργασία με τα εγκληματολογικά εργαστήρια της ΕΛ.ΑΣ. Μιλώντας στον ΣΚΑΪ, τόνισε: «Η απόφαση είναι να μην δουν, να μην έρθουν σε επαφή οι συγγενείς με τους ανθρώπους που δεν ζουν πια, για να είναι λιγότερο ψυχοφθόρο για εκείνους». Αναφορικά με τους τραυματίες, υπογράμμισε ότι οι περισσότεροι είναι σε καλή κατάσταση: δέκα έχουν χειρουργηθεί για κατάγματα και έξι είναι σοβαρά και νοσηλεύονται σε Μονάδα Εντατικής Θεραπείας. Σημειώνεται ότι η επιχείρηση διάσωσης και οι έρευνες συνεχίζονται και μάλιστα έχουν επικεντρωθεί πλέον στο τρίτο βαγόνι, το τελευταίο από τα διαλυμένα βαγόνια που έγιναν μια άμορφη μάζα, κάτω από το οποίο υπάρχουν φόβοι πως βρίσκονται και άλλοι νεκροί. Σύμφωνα με τις τελευταίες πληροφορίες σχετικά με τους τραυματίες από την σύγκρουση, σε κρίσιμη κατάσταση παραμένουν οι έξι διασωληνωμένοι ασθενείς. Συγκεκριμένα, 21 τραυματίες νοσηλεύονται στα νοσοκομεία της Θεσσαλονίκης και της Θεσσαλίας. Στο ΑΧΕΠΑ 14 και ακόμη 3 στο νοσοκομείο Γεννηματάς Θεσσαλονίκης.  Επίσης, 2 νοσηλευόμενοι βρίσκονται στο Γενικό Νοσοκομείο Κατερίνης και άλλοι 2 στα νοσοκομεία Τρικάλων και Καρδίτσας. Η κατάσταση των σχεδόν 35 τραυματιών που νοσηλεύονται στα δύο νοσοκομεία της Λάρισας -εκτός από όσους νοσηλεύονται σε ΜΕΘ- είναι διαχειρίσιμη και βρίσκονται όλοι εκτός κινδύνου. Αντιμέτωπος με βαρύτατες κατηγορίες είναι πλέον ο σταθμάρχης της Λάρισας. Η ποινική δίωξη που ασκήθηκε σε βάρος του αφορά σε ανθρωποκτονίες από αμέλεια κατά συρροή και σωματικές βλάβες με τον ίδιο ποινικό χαρακτηρισμό, ενώ η κατηγορία της διατάραξης της ασφάλειας συγκοινωνιών σε βάρος του είναι η σοβαρότερη (κακούργημα) που επισύρει με βάση πρόσφατη τροποποίηση του Ποινικού Κώδικα (άρθρο 291) ποινές από δέκα χρόνια κάθειρξη ως ισόβια. Μετά την προσαγωγή του στον εισαγγελέα παραπέμφθηκε σε ανακριτή και θα απολογηθεί το Σάββατο. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/world/562302865/tzo-mpainten-gia-tin-tragodia-sta-tempi-ta-eilikrini-syllypitiria-mas-stis-oikogeneies-ton-thymaton/,Κόσμος,Μπάιντεν για την τραγωδία στα Τέμπη: «Ειλικρινή συλλυπητήρια στις οικογένειες των θυμάτων»,2023-03-02T16:53:41+02:00,"
Newsroom","Ο πρόεδρος των ΗΠΑ, Τζο Μπάιντεν, εξέφρασε σήμερα μέσω του Twitter τα συλλυπητήριά του για το σιδηροδρομικό δυστύχημα στην Ελλάδα που προκάλεσε τον θάνατο τουλάχιστον 46 ανθρώπων. «Εκ μέρους του αμερικανικού λαού, η Τζιλ (σ.σ. Μπάιντεν, η Πρώτη Κυρία) και εγώ στέλνουμε τα πιο ειλικρινή συλλυπητήριά μας στις οικογένειες των θυμάτων», έγραψε ο Τζο Μπάιντεν. «Ευχόμαστε ταχεία ανάρρωση στους τραυματίες», πρόσθεσε ο Αμερικανός πρόεδρος. On behalf of the American people, Jill and I send our deepest condolences to the families of the victims who lost their lives in the tragic train accident in Greece. We wish those injured a quick and full recovery. — President Biden (@POTUS) March 2, 2023  Σημειώνεται πως τα συλλυπητήρια τους προς την Ελλάδα, για τη σιδηροδρομική τραγωδία στα Τέμπη, εξέφρασαν χτες πολλοί ξένοι ηγέτες.  Μεταξύ των ηγετών που εξέφρασαν τη συμπαράστασή τους είναι ο Τούρκος πρόεδρος Ρετζέπ Ταγίπ Ερντογάν, ο πρόεδρος της Κίνα Σι Τσινπίνγκ και ο Γάλλος πρόεδρος Εμανουέλ Μακρόν. Ο πρόεδρος της Τουρκίας Ρετζέπ Ταγίπ Ερντογάν έστειλε συλλυπητήριο μήνυμα στην Πρόεδρο της Δημοκρατίας Κατερίνα Σακελλαροπούλου και στον πρωθυπουργό Κυριάκο Μητσοτάκη. Όπως γνωστοποιεί η τουρκική πρεσβεία στην Ελλάδα, ο Πρόεδρος Ερντογάν στο μήνυμα του εξέφρασε τη βαθιά λύπη του σχετικά με το σιδηροδρομικό δυστύχημα, εξέφρασε τα συλλυπητήρια του για όσους έχασαν τη ζωή τους στο δυστύχημα και ευχήθηκε καλή ανάρρωση στους τραυματίες. Επίσης, σε άλλη ανάρτηση παραθέτει την ανακοίνωση του τουρκικού υπουργείου Εξωτερικών για το σιδηροδρομικό δυστύχημα. «Με θλίψη πληροφορηθήκαμε το δυστύχημα με τη σύγκρουση τρένων που συνέβη χθες τη νύχτα στη γείτονα μας Ελλάδα, κατά το οποίο αρκετοί άνθρωποι έχασαν την ζωή τους και άλλοι τραυματίστηκαν. Εκφράζουμε τα συλλυπητήρια μας στους οικείους όσων έχασαν την ζωή τους σε αυτό το τραγικό δυστύχημα, στον ελληνικό λαό και στην ελληνική κυβέρνηση και ευχόμαστε καλή ανάρρωση στους τραυματίες». Τη λύπη του για το τραγικό σιδηροδρομικό δυστύχημα στα Τέμπη, εξέφρασε και ο πρωθυπουργός της Αλβανίας Έντι Ράμα, με ανάρτησή του στο Twitter. «Νιώθουμε τον πόνο των αγαπημένων μας γειτόνων σε μια τόσο δύσκολη ώρα για το έθνος τους και συμμετέχουμε μαζί τους στις προσευχές και στα συλλυπητήριά στις οικογένειες των θυμάτων», γράφει ο Αλβανός πρωθυπουργός. Ο Έντι Ράμα εξέφρασε τηλεφωνικά προς τον υπουργό Εξωτερικών Νίκο Δένδια ειλικρινή συλλυπητήρια για το σιδηροδρομικό δυστύχημα στα Τέμπη. Από την πλευρά του, ο Νίκος Δένδιας ευχαρίστησε τον Αλβανό πρωθυπουργό για την έκφραση αλληλεγγύης απέναντι σε αυτή την τραγωδία. Ο πρόεδρος της Κίνας Σι Τζινπίνγκ έστειλε στην Πρόεδρο της Δημοκρατίας Κατερίνα Σακελλαροπούλου μήνυμα, εκφράζοντας ειλικρινή συλλυπητήρια για τα θύματα, συμπαράσταση στις οικογένειες που πενθούν και ευχές για ταχεία ανάρρωση στους τραυματίες.  Σε αντίστοιχη ανάρτηση, ο πρεσβευτής της Κίνας στην Ελλάδα Σιάο Τζουντσένγκ δηλώνει σοκαρισμένος και λυπημένος για το μεγάλο σιδηροδρομικό δυστύχημα που συνέβη στα Τέμπη κοντά στη Λάρισα, χθες το βράδυ. Εκ μέρους της κινεζικής πρεσβείας στην Ελλάδα, ο Κινέζος πρέσβης εκφράζει τα βαθύτατα συλλυπητήρια του για τους νεκρούς και εύχεται κουράγιο στους τραυματίες και τις οικογένειές τους. Σε ξεχωριστή ανάρτηση η κινεζική πρεσβεία εκφράζει ειλικρινή συλλυπητήρια και εύχεται κουράγιο στους συγγενείς και οικείους των θυμάτων από την τραγική σύγκρουση τρένων στα Τέμπη. «Ευχόμαστε από καρδιάς ταχεία ανάρρωση στους τραυματίες» σημειώνει επιπροσθέτως. «Θρηνούμε με τους Έλληνες φίλους μας και η σκέψη μας βρίσκεται στα θύματα και τις οικογένειές τους», έγραψε στο Twitter ο καγκελάριος Όλαφ Σολτς, αναφερόμενος σε «τρομακτικά νέα που έρχονται από το τραγικό σιδηροδρομικό δυστύχημα στην Ελλάδα». «Ευχόμαστε στους φίλους Έλληνες καλή δύναμη σε αυτές τις δύσκολες ώρες», καταλήγει ο κ. Σολτς. Τα συλλυπητήριά του για τη σιδηροδρομική τραγωδία εξέφρασε, επίσης με ανάρτησή του στο Twitter, ο υφυπουργός Στέγασης, Αστικής Ανάπτυξης και Κτιρίων Σέρεν Μπάρτολ, ο οποίος είναι και ο εντεταλμένος του καγκελάριου στην Ελληνογερμανική Συνέλευση. «Είμαι σοκαρισμένος από τα τρομακτικά γεγονότα. Οι σκέψεις μου βρίσκονται στους νεκρούς, στις οικογένειές τους, στους τραυματίες και στον ελληνικό λαό, στους οποίους εκφράζω τα βαθύτατα συλλυπητήριά μας», αναφέρει ο κ. Μπάρτολ στο μήνυμά του και συνοδεύει την ανάρτησή του από φωτογραφία ελληνικής σημαίας η οποία κυματίζει μεσίστια. Την θλίψη αλλά και την αλληλεγγύη της Γαλλίας διατύπωσε με αφορμή το τραγικό σιδηροδρομικό δυστύχημα στα Τέμπη ο Γάλλος Πρόεδρος Εμανουέλ Μακρόν. Σε ανακοίνωση που εξέδωσε το Ελιζέ ο Μακρόν αναφέρει ότι «η σκέψη μου είναι στους οικείους του τραγικού δυστυχήματος» και ότι «η Γαλλία βρίσκεται στο πλευρό των Ελλήνων». Σε ανακοινωθέν της ιταλικής προεδρίας της κυβέρνησης υπογραμμίζεται ότι «η Ιταλίδα πρωθυπουργός Τζόρτζια Μελόνι θέλει να εκφράσει στον ελληνικό λαό και στην κυβέρνηση της Αθήνας την βαθιά της θλίψη και συγκίνηση για το τρομερό σιδηροδρομικό ατύχημα της περασμένης νύχτας» «Από την ιταλική κυβέρνηση, θερμά συλλυπητήρια στις οικογένειες των θυμάτων και η ευχή να αναρρώσουν γρήγορα όλοι οι τραυματίες», καταλήγει το ανακοινωθέν. Εκφράζω συγκλονισμό και βαθύτατη θλίψη για την τραγωδία που επισυνέβη στην Ελλάδα με τη σύγκρουση των αμαξοστοιχιών που είχε ως αποτέλεσμα τον θάνατο δεκάδων ανθρώπων, αναφέρει σε γραπτή δήλωσή του ο Πρόεδρος της Κυπριακής Δημοκρατίας Νίκος Χριστοδουλίδης. Στην ίδια δήλωση ο κος Χριστοδουλίδης σημειώνει: Εκφράζω τα ειλικρινή μου συλλυπητήρια προς τις οικογένειες των θυμάτων, τον ελληνικό λαό και την κυβέρνηση της χώρας. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302847/tragodia-sta-tempi-stoys-57-oi-nekroi-leei-i-iatrodikastis-roympini-leontari/,Κοινωνία,"Τραγωδία στα Τέμπη: Στους 57 οι νεκροί, λέει η ιατροδικαστής Ρουμπίνη Λεονταρή",2023-03-02T16:47:32+02:00,"
Newsroom","Μεγαλώνει η μακάβρια λίστα των θυμάτων της τραγωδίας στα Τέμπη, καθώς σύμφωνα με την προϊσταμένη της ιατροδικαστικής υπηρεσίας Λάρισας, Ρουμπίνη Λεονταρή, μεταφέρθηκαν στο νεκροτομείο άλλες 14 απανθρακωμένες σοροί (συνολικά 21). Μιλώντας στον Real fm, η κ. Λεονταρή γνωστοποίησε ότι οι νεκροί –πλέον- ανέρχονται στους 57. «Η ταυτοποίηση δεν είναι δικό μας έργο, δεν είναι έργο των ιατροδικαστών. Συνδράμουμε φυσικά, αλλά το εργαστήριο είναι της ομάδας της Πολιτικής Προστασίας, εξειδικευμένης για τις φυσικές καταστροφές», είπε και πρόσθεσε: «Προχωράει η εργαστηριακή διερεύνηση του DNA. Έχουμε 14 τελειωμένα αποτελέσματα, άρα υπάρχει η διαδικασία ταυτοποίησης». Ερωτηθείσα σχετικά, τόνισε ότι δεν έχει «απάντηση για το πότε θα τελειώσει η διαδικασία της ταυτοποίησης», συμπληρώνοντας ότι δεν έχουμε ακόμα τον πραγματικό αριθμό των αγνοουμένων. «Το DNA είναι κομβικό, ξέρουμε ότι ταλαιπωρούνται οι άνθρωποι, αλλά πρέπει να βγουν τα αποτελέσματα για να έχουμε σαφή εικόνα», υπογράμμισε. Η ίδια επισήμανε ότι στο νοσοκομείο υπάρχουν περισσότεροι από δέκα σάκοι με ανθρώπινα μέλη, τα οποία ακόμα δεν έχουν αναγνωριστεί, εξ ου και χθες Τετάρτη συγγενείς αγνοούμενων έδωσαν δείγμα DNA προκειμένου να γίνει η αναγνώριση. «Έχει ληφθεί από το κάθε μέλος DNA, οπότε κάποιο μέλος που μπορεί να ανήκει σε μια σορό διαμελισμένη, θα αποδοθεί στη σορό, κάποια μέλη που δεν θα ανήκουν σε σορό, θα έχουμε το DNA τους», είπε η κ. Λεονταρή. Ταυτόχρονα, επιβεβαίωσε ότι τα περισσότερα από τα θύματα είναι νέα παιδιά Για τη διαδικασία της ταυτοποίησης των νεκρών, η αναπληρώτρια υπουργός Υγείας, Μίνα Γκάγκα, τόνισε ότι γίνεται μόνο μέσω DNA, καθώς έχει ληφθεί απόφαση οι συγγενείς να μην έρθουν σε επαφή με τις σορούς, που μπορεί να είναι απανθρακωμένες ή διαμελισμένες. Ήδη γίνονται γνωστά τα πρώτα αποτελέσματα από τη διαδικασία ταυτοποίησης DNA, σε συνεργασία με τα εγκληματολογικά εργαστήρια της ΕΛ.ΑΣ. Με το πέρας της διαδικασίας, οι σοροί θα παραδοθούν τους συγγενείς τους. Μιλώντας στον ΣΚΑΪ, τόνισε: «Η απόφαση είναι να μην δουν, να μην έρθουν σε επαφή οι συγγενείς με τους ανθρώπους που δεν ζουν πια, για να είναι λιγότερο ψυχοφθόρο για εκείνους». Διαχειρίσιμη φαίνεται πως είναι η κατάσταση των τραυματιών, οι οποίοι νοσηλεύονται στα δύο νοσοκομεία της Λάρισας. Η κ. Γκάγκα υπογράμμισε ότι οι περισσότεροι είναι σε καλή κατάσταση: Δέκα έχουν χειρουργηθεί για κατάγματα και έξι είναι σοβαρά και νοσηλεύονται σε Μονάδα Εντατικής Θεραπείας. Όπως εξήγησε στο Αθηναϊκό Πρακτορείο ο διευθυντής της Ορθοπεδικής Κλινικής του γενικού νοσοκομείου Λάρισας, Κώστας Μπαργιώτας, τα χειρουργεία ολοκληρώθηκαν χθες και οι πρώτες βοήθειες δόθηκαν στο σύνολο των τραυματιών. «Όλα τα τραύματα που εντοπίσαμε ήταν από την σύγκρουση των τρένων και η σοβαρότητα ποικίλει. Το συμπέρασμα είναι ότι στο νοσοκομείο δεν είχαμε περιπτώσεις πολλών βαριών περιστατικών που να κινδυνεύει η ζωή τους, πράγμα που σημαίνει πως το βλέμμα είναι πλέον στους αρκετούς νεκρούς που χάθηκαν στο σημείο του δυστυχήματος», πρόσθεσε. Αντιμέτωπος με βαρύτατες κατηγορίες είναι πλέον ο σταθμάρχης της Λάρισας, ο οποίος ευθύνεται για το τραγικό δυστύχημα στα Τέμπη. Η ποινική δίωξη που ασκήθηκε σε βάρος του για τα εγκληματικά του λάθη αφορά σε ανθρωποκτονίες από αμέλεια κατά συρροή και σωματικές βλάβες με τον ίδιο ποινικό χαρακτηρισμό, ενώ η κατηγορία της διατάραξης της ασφάλειας συγκοινωνιών σε βάρος του είναι η σοβαρότερη (κακούργημα) που επισύρει με βάση πρόσφατη τροποποίηση του Ποινικού Κώδικα (άρθρο 291) ποινές από δέκα χρόνια κάθειρξη ως ισόβια. Μετά την προσαγωγή του στον εισαγγελέα παραπέμφθηκε σε ανακριτή και θα απολογηθεί το Σάββατο. Διερεύνηση σε βάθος και προς κάθε κατεύθυνση, άμεση συγκέντρωση όλων των αποδείξεων και ταχύτατη ολοκλήρωση του ανακριτικού έργου για την ανείπωτη τραγωδία στα Τέμπη, παραγγέλλει ο Εισαγγελέας του Αρείου Πάγου Ισίδωρος Ντογιάκος στον επικεφαλής της Εισαγγελίας Εφετών Λάρισας, τονίζοντας στο έγγραφο του ότι τώρα «Είναι η ώρα της Δικαιοσύνης», προκειμένου να εντοπιστούν οι υπαίτιοι, «όποιοι κι αν είναι, όπου κι αν ανήκουν, από όπου και αν προέρχονται, ό,τι κι αν εκπροσωπούν». Οι δίδυμες αδερφές, 20 ετών, και η πρώτη τους ξαδέρφη βρήκαν τραγικό θάνατο στα Τέμπη, το βράδυ της Τρίτης. Οι Θώμη και Χρύσα Πλακιά και η πρώτη τους ξαδέρφη, Αναστασία Πλακιά, επέστρεφαν στη Θεσσαλονίκη όπου σπουδάζουν. Η μητέρα της Αναστασίας Πλακιά, μιλώντας στον ΑΝΤ1, αποκάλυψε πως ενημερώθηκαν από τα sites για το τραγικό δυστύχημα. «Πήγαιναν όλες μαζί πίσω στη Θεσσαλονίκη για τις σπουδές τους. Ήταν πάρα πολύ δεμένες, δύο δίδυμες και η ξαδελφούλα τους… Εμείς ενημερωθήκαμε από τα sites. Η πρώτη κίνηση που κάναμε ήταν να πάμε στο σημείο της τραγωδίας. Φύγαμε όλοι, νύχτα, πήγαμε εκεί αλλά δεν μας άφηναν, τίποτα. Ούτε να περάσουμε, τίποτα. Είχαν κλείσει την κυκλοφορία. Τελευταία φορά που μίλησα με το παιδί μου ήταν στις 23:30 με μηνύματα. Μου έγραψε ότι στις 00:30 θα έφτανε Θεσσαλονίκη». Οι γονείς των τριών κοριτσιών ειδοποιήθηκαν νωρίς χθες το πρωί να μεταβούν στη Λάρισα. Αργότερα ταυτοποιήθηκαν οι σοροί, βυθίζοντας στο πένθος την οικογένεια. Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562302814/tempi-o-presvis-toy-israil-edose-aima-gia-toys-traymaties-oloi-mporoyme-na-voithisoyme/,Κοινωνία,Τέμπη: Ο πρέσβης του Ισραήλ έδωσε αίμα για τους τραυματίες – «Όλοι μπορούμε να βοηθήσουμε»,2023-03-02T16:20:48+02:00,"
Newsroom","Αίμα έδωσε σήμερα ο πρεσβευτής του Ισραήλ στην Ελλάδα, Νόαμ Κατς, για τις ανάγκες περίθαλψης των τραυματιών από το σιδηροδρομικό δυστύχημα στα Τέμπη. «Σήμερα ανταποκρίθηκα σε έκκληση για αιμοδοσία για τους τραυματίες του τραγικού δυστυχήματος. Όλοι μπορούμε να βοηθήσουμε» υπογραμμίζει ο Ισραηλινός πρέσβης σε ανάρτησή του στα μέσα κοινωνικής δικτύωσης. Today I answered a call to donate blood for the injured in the tragic #traincrash. We can all help. #tempi Σήμερα ανταποκρίθηκα σε έκκληση για #αιμοδοσία για τους τραυματίες του τραγικού δυστυχήματος.Όλοι μπορούμε να βοηθήσουμε. #Τεμπη @IsraelMFA @GreeceMFA pic.twitter.com/7Pu4ASCLSW — 🇮🇱 Noam Katz (@NoamKatz_) March 2, 2023  Σε άλλη ανάρτησή του λίγες ώρες μετά την τραγωδία, ο Νόαμς Κατς είχε δηλώσει συγκλονισμένος και λυπημένος από το φρικτό σιδηροδρομικό δυστύχημα. «Οι καρδιές μας στρέφονται στις οικογένειες των θυμάτων. Προσευχόμαστε για την ταχεία ανάρρωση των τραυματιών. Η πρεσβεία του Ισραήλ παρακολουθεί στενά την κατάσταση και βρίσκεται σε επαφή με τις ελληνικές αρχές». Μάλιστα, η ισραηλινή σημαία στην πρεσβεία του Ισραήλ στην Αθήνα κυματίζει μεσίστια. «Το Ισραήλ θρηνεί για την τραγωδία και τις απώλειες στην Ελλάδα. Δεν υπάρχουν λόγια» τονίζεται σε αντίστοιχη ανάρτηση. Συγκλονισμένος και λυπημένος από το φρικτό σιδηροδρομικό ατύχημα. Οι καρδιές μας στρέφονται στις οικογένειες των θυμάτων. Προσευχόμαστε για την ταχεία ανάρρωση των τραυματιών. Η Πρεσβεία του 🇮🇱 παρακολουθεί στενά την κατάσταση και βρίσκεται σε επαφή με τις ελληνικές αρχές. #Τεμπη — 🇮🇱 Noam Katz (@NoamKatz_) March 1, 2023 Πηγή: ΑΠΕ-ΜΠΕ  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302748/tempi-mathites-scholeion-schimatisan-me-tis-tsantes-toys-ti-frasi-pare-otan-ftaseis/,Κοινωνία,Τέμπη: Μαθητές σχολείων σχημάτισαν με τις τσάντες τους τη φράση «Πάρε όταν φτάσεις»,2023-03-02T15:40:25+02:00,"
Newsroom","Ραγίζουν καρδιές οι μαθητές στα σχολεία της χώρας που, με τον δικό τους τρόπο, λένε αντίο στους ανθρώπους που έχασαν τη ζωή τους στο σιδηροδρομικό δυστύχημα στα Τέμπη. Συγκεκριμένα, τα παιδιά του 1ου Γυμνασίου Αγίων Αναργύρων σχημάτισαν με τις τσάντες τους τη φράση «Πάρε με όταν φτάσεις», ενώ σε μια παρόμοια ενέργεια προχώρησαν και οι μαθητές του 1ου ΓΕΛ Μενιδίου, οι οποία σχημάτισαν με τις σάκες τους τη λέξη «Τέμπη». Στη δική τους συμβολική κίνηση για την τραγωδία στα Τέμπη, προχώρησαν και οι μαθητές του Γυμνασίου και Λυκείου σε Πύλο και Μεσολλόγι, σχηματίζοντας με τις τσάντες τους, στο προαύλιο χώρο του σχολείου, τα συνθήματα «Πάρε όταν φτάσεις» και «Όχι άλλα εγκλήματα».    Πηγή: ΕΡΤ   ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302730/tragodia-sta-tempi-na-min-afisoyme-kanenan-mono-toy/,Κοινωνία,Τραγωδία στα Τέμπη: «Να μην αφήσουμε κανέναν μόνο του»,2023-03-02T16:55:33+02:00,,"Περίπου 40 επαγγελματίες ψυχικής υγείας βρίσκονται ήδη στο Γενικό Νοσοκομείο της Λάρισας προσπαθώντας να στηρίξουν τις οικογένειες των θυμάτων του πολύνεκρου δυστυχήματος στα Τέμπη, ενώ αναμένεται η δυναμική τους να ενισχυθεί με νέα κλιμάκια από την Αθήνα.  «Πρόκειται για σκηνικό πολέμου με πολλές απώλειες» Ο κύριος Γιάννης Παπαγεωργίου, Γενικός Διευθυντής της Θεσσαλικής Εταιρείας Ψυχικής Υγείας Περίθαλψης – Αποκατάστασης (ΘΕΨΥΠΑ) περιγράφει στην «Κ» την εξαιρετικά δύσκολη κατάσταση που έχουν να αντιμετωπίσουν, καθώς στο νοσοκομείο εξακολουθούν να καταφθάνουν σοροί θυμάτων από τη σύγκρουση των τρένων. «Οι συγγενείς είναι από προχθές το βράδυ στην πόλη. Χθες ήρθε ειδική υπηρεσία από την Αθήνα ώστε να λάβει δείγματα DNA και σήμερα περιμένουμε τις ταυτοποιήσεις. Είναι μια χρονοβόρα διαδικασία που όσο καθυστερεί, τόσο μεγαλώνει και ο πόνος των ανθρώπων που περιμένουν υπομονετικά να παραλάβουν ή να ταυτοποιήσουν τον δικό τους άνθρωπο. Πρόκειται για σκηνικό πολέμου με πολλές απώλειες. Οι επιστήμονες ψυχικής υγείας κάνουν ό,τι είναι ανθρωπίνως δυνατό, μπορούμε όμως να φανταστούμε τι σημαίνει να έχεις χάσει τον άνθρωπο σου και να μην τον έχεις δει ακόμα».  Ο κύριος Μενέλαος Θεοδωρουλάκης, υπεύθυνος της 24ωρης τηλεφωνικής Γραμμής Ψυχοκοινωνικής Υποστήριξης 10306 και πρόεδρος της Ομοσπονδίας Φορέων Ψυχικής Υγείας «Αργώ», εξηγεί πως «ο βασικός κανόνας στις πρώτες βοήθειες ψυχικής υγείας δεν είναι να ασχοληθούμε με το γεγονός ή με το τραύμα που έχει προκαλέσει, αλλά να μην νιώσει ο συνάνθρωπος μας αβοήθητος ή μόνος του».  «Οι άνθρωποι έχουν βιώσει σκηνές κόλασης» Ομάδες της Ομοσπονδίας «Αργώ» έχουν αντιμετωπίσει και στο παρελθόν δύσκολα και σκληρά περιστατικά, καθώς είχαν δώσει το παρών τόσο στις πυρκαγιές της Ηλείας (2007), στο Μάτι (2018), αλλά και πιο πρόσφατα στην Εύβοια (2021). «Στο Γενικό Νοσοκομείο Λάρισας βρίσκονται από τα δικά μας κλιμάκια 12 ψυχολόγοι και 6 κοινωνικοί λειτουργοί, καθώς περιμένουμε την πολύ βαριά εξέλιξη της ανακοίνωσης των αποτελεσμάτων των τεστ DNA. Έχουμε επισκεφτεί στα νοσοκομεία τους νοσηλευόμενους, ενώ έχουμε επικοινωνήσει και με τους υπόλοιπους επιβαίνοντες. Τα πρώτα τηλεφωνήματα τα έκανα εγώ ο ίδιος για να δω τις αντιδράσεις – αν ήταν αρνητικές δεν θα συνεχίζαμε. Μίλησα με επιβάτες από το 4ο και το 5ο βαγόνι και αντέδρασαν πολύ θετικά. Ενώ όσοι νοσηλεύονται μας έλεγαν το αναμενόμενο, ότι θέλουν να γυρίσουν όσο πιο γρήγορα γίνεται στα σπίτια τους, στις οικογένειες τους. Ήταν πολύ σκληρές εικόνες, οι άνθρωποι έχουν βιώσει σκηνές κόλασης».  «Στην Ελλάδα το πένθος είναι και οικογενειακή υπόθεση» Όσον αφορά τις οικογένειες των θυμάτων ο κύριος Θεοδωρουλάκης εξηγεί πως ακόμα δεν έχουν συνειδητοποιήσει το πένθος, αλλά πως βρίσκονται στο στάδιο του θυμού και της διαχείρισης του τι συνέβη. «Σεβόμαστε τα συναισθήματα και την αξιοπρέπεια τους. Είμαστε δίπλα τους αθόρυβα, δεν ξεκινάμε από μόνοι μας καμία συζήτηση, όποιος όμως έχει ανάγκη να μιλήσει γνωρίζει πως υπάρχει ένας επαγγελματίας ψυχικής υγείας στη διάθεσή του. Στην Ελλάδα βέβαια το πένθος είναι και αρκετά οικογενειακή υπόθεση, οπότε όποιος δεν θέλει να μας μιλήσει τον αφήνουμε να το διαχειριστεί με τον τρόπο που κρίνει. Είναι πολύ δύσκολο το να αντιμετωπίσεις το πένθος για το παιδί που έχασες. Σε αυτές τις περιπτώσεις φροντίζουμε να ενεργοποιήσουμε το συγγενικό και φιλικό περιβάλλον γιατί αυτοί οι γονείς χρειάζονται συμπαράσταση από δικούς τους ανθρώπους. Να μην αφήσουμε κανέναν μόνο του». Κλείνοντας, ο κύριος Θεοδωρουλάκης συμπληρώνει ότι μόλις ολοκληρωθεί η διαδικασία της διάσωσης, θα υπάρχει η δυνατότητα διαδικτυακής ανώνυμης υποστήριξης από συμβούλους ψυχικής υγείας σε όσους από τους διασώστες, αλλά και τα στελέχη της Hellenic Train ή του ΟΣΕ νιώθουν ότι την χρειάζονται.   Οι συγγενείς και οι φίλοι των θυμάτων μπορούν να αναζητήσουν ψυχολογική υποστήριξη σε 24ώρη βάση στην τηλεφωνική γραμμή 10306, καθώς και στο Γενικό Νοσοκομειο Λάρισας.  Μέσα στις επόμενες ώρες αναμένεται λίστα με τους κατά τόπους φορείς που θα προσφέρουν αντίστοιχες υπηρεσίες υποστήριξης. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302655/tragodia-sta-tempi-den-eythynetai-mono-o-stathmarchis-leei-i-oikogeneia-ton-didymon-koritsion/,Κοινωνία,Τραγωδία στα Τέμπη: «Δεν ευθύνεται μόνο ο σταθμάρχης» λέει η οικογένεια των δίδυμων κοριτσιών,2023-03-03T11:30:54+02:00,"
Παναγιώτης Βλαχουτσάκος","Βαρύ πένθος επικρατεί στην Καλαμπάκα για τον χαμό των τριών νέων κοριτσιών στο δυστύχημα με τη σύγκρουση των δύο αμαξοστοιχιών στα Τέμπη που είχε ως αποτέλεσμα τον θάνατο και τον τραυματισμό δεκάδων ανθρώπων.  Πρόκειται για δύο δίδυμες αδερφές και την ξαδέρφη τους, όλες φοιτήτριες. Όπως έγινε γνωστό, οι νεαρές ταξίδευαν πρώτη φορά με το τρένο, ενώ λίγα λεπτά πριν το ταξίδι τους είχαν αναρτήσει βίντεο στα social media σχολιάζοντας τις καθυστερήσεις στα δρομολόγια της Hellenic Train. Ο θείος των κοριτσιών συγκλονισμένος δήλωσε στον ΣΚΑΪ: «Ήρθαν για τις Απόκριες και τις πήγε ο πατέρας τους μέχρι το τρένο για να ταξιδέψουν για Θεσσαλονίκη. Δυστυχώς η μοίρα τους γράφτηκε στα Τέμπη και τελειώσανε. Δεν ξέρουμε… καήκανε; Όλες τις φορές τις πήγαινε ο πατέρας ή ο θείος τους». Η μητέρα ενός από τα τρία κορίτσια με καταγωγή από την Καλαμπάκα, μίλησε στον τηλεοπτικό σταθμό ΑΝΤ1 για την τραγωδία. «Δεν έχει γίνει ταυτοποίηση των κοριτσιών. Πήγαιναν όλες μαζί πίσω στη Θεσσαλονίκη για τις σπουδές τους. Ήταν πάρα πολύ δεμένες, δύο δίδυμες και η ξαδελφούλα τους. Εμείς ενημερωθήκαμε από τα sites. Η πρώτη κίνηση που κάναμε ήταν να πάμε στο σημείο της τραγωδίας. Φύγαμε όλοι, νύχτα, πήγαμε εκεί, αλλά δεν μας άφηναν, τίποτα. Ούτε να περάσουμε, τίποτα. Είχαν κλείσει την κυκλοφορία. Τελευταία φορά που μίλησα με το παιδί μου ήταν στις 23:30 με μηνύματα. Μου έγραψε ότι στις 00:30 θα έφτανε Θεσσαλονίκη». Οι οικογένειες των αδικοχαμένων κοριτσιών οι οποίες εκπροσωπούνται από τον κ. Αλέξη Κούγια και την κυρία Χριστίνα Μητρονάτσιου, ξεσπούν μέσω των δικηγόρων τους και δηλώνουν πως για το τραγικό δυστύχημα δεν ευθύνεται μόνο ο σταθμάρχης που έχει συλληφθεί αλλά και τα στελέχη των εμπλεκόμενων εταιρειών.  Ειδικότερα, η κυρία Μητρονάτσιου, μιλώντας στο kathimerini.gr, ανέφερε πως το γεγονός ότι συνελήφθη ο σταθμάρχης και κατηγορείται δεν σημαίνει ότι απαλλάσσονται οι υπόλοιποι από τις ευθύνες τους. «Θα αποδοθούν ευθύνες. Θα ερευνήσουμε την υπόθεση ως εκεί που δεν πάει. Ο πόνος των ανθρώπων αυτών είναι ανείπωτος. Ακόμα δεν έχει γίνει η ταυτοποίηση. Θα καταθέσουμε μηνύσεις κατά παντός υπευθύνου. Και κατά της Hellenic Train και κατά της ΤΡΑΙΝΟΣΕ. Δεν ευθύνεται μόνο ο σταθμάρχης» τόνισε. Σημειώνεται πως σε βάρος του σταθμάρχη Λάρισας ασκήθηκε ποινική δίωξη για ανθρωποκτονίες από αμέλεια κατά συρροή και σωματικές βλάβες με τον ίδιο ποινικό χαρακτηρισμό, ενώ η κατηγορία της διατάραξης της ασφάλειας συγκοινωνιών σε βάρος του είναι η σοβαρότερη (κακούργημα) που επισύρει με βάση πρόσφατη τροποποίηση του Ποινικού Κώδικα (άρθρο 291) ποινές από δέκα χρόνια κάθειρξη ως ισόβια. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr        "
kathimerini.gr,https://www.kathimerini.gr/society/562302646/ethniko-kentro-aimodosias-kalyfthikan-pliros-oi-anagkes-ton-traymation-sta-tempi/,Κοινωνία,«Ευχαριστώ στους αιμοδότες» – Καλύφθηκαν πλήρως οι ανάγκες των τραυματιών στα Τέμπη,2023-03-02T14:15:00+02:00,"
Newsroom","Ένα μεγάλο «ευχαριστώ» απευθύνει το Εθνικό Κέντρο Αιμοδοσίας σε όλους όσους προσήλθαν για να δώσουν αίμα για τους τραυματίες του τραγικού σιδηροδρομικού δυστυχήματος στα Τέμπη. «Η αιμοδοσία είναι πράξη αγάπης και απόδειξη κοινωνικής ευαισθησίας», αναφέρεται σε σχετική ανακοίνωση του ΕΚΕΑ για τη συγκλονιστική ανταπόκριση του κοινού. Σύμφωνα με το ΕΚΕΑ, η πρωτοφανής κινητοποίηση έφερε ως αποτέλεσμα τον υπερδιπλασιασμό της ημερήσιας συλλογής αίματος. Έτσι, μέσα σε λίγες ώρες καλύφθηκαν πλήρως οι ανάγκες των τραυματιών του δυστυχήματος, αναπληρώνοντας παράλληλα τα αποθέματα αίματος. «Αξίζει σε όλους τους εθελοντές αιμοδότες ένα μεγάλο “ευχαριστώ”, για το κύμα αγάπης και αλληλεγγύης, το οποίο επέδειξαν, αποτελώντας ένα φωτεινό μήνυμα μέσα στη θλίψη που προκάλεσε η χθεσινή τραγωδία στα Τέμπη», σημειώνεται. Ταυτόχρονα, το Εθνικό Κέντρο Αιμοδοσίας εκφράζει την ευγνωμοσύνη του, στο προσωπικό όλων των υπηρεσιών αιμοδοσίας της χώρας, που υπερέβαλλαν εαυτούς για την διευκόλυνση της προσέλευσης των αιμοδοτών., σε αρκετές περιπτώσεις παρατείνοντας το ωράριο λειτουργίας. Έχοντας πάντα υπόψη ότι η διάρκεια ζωής του αίματος είναι 35-42 μέρες και ότι οι ανάγκες για αίμα είναι σταθερές και ενδεχομένως να αυξηθούν ενόψει του Πάσχα, το ΕΚΕΑ προτρέπει τους εθελοντές να ανανεώσουν το ραντεβού τους για αιμοδοσία το επόμενο χρονικό διάστημα, κάτι που θα συμβάλλει στην ισορροπία των αποθεμάτων αίματος. «Για ακόμα μια φορά και με αφορμή ένα τραγικό γεγονός, επιβεβαιώθηκε ότι είναι πολύ σημαντικό να υπάρχουν επαρκή αποθέματα αίματος για να μπορούμε να ανταποκρινόμαστε σε έκτακτες καταστάσεις, κάτι που μπορεί να γίνει πράξη μόνο μέσα από την αύξηση του αριθμού συνειδητοποιημένων τακτικών αιμοδοτών», καταλήγει η σχετική ανακοίνωση. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302625/tragodia-sta-tempi-ayto-to-meros-moiazei-me-katarameno-iatrodikastes-miloyn-stin-k/,Κοινωνία,Τραγωδία στα Τέμπη: «Το ψυχικό φορτίο σε κάθε τραγωδία μεγαλώνει» – Ιατροδικαστές μιλούν στην «Κ»,2023-03-02T16:38:00+02:00,"
Σοφία Χρήστου","Οι σοροί από το τραγικό δυστύχημα στα Τέμπη μεταφέρονται η μία μετά την άλλη στο ΓΝ Λάρισας, όπου έχει ενεργοποιηθεί το «πρωτόκολλο μαζικών καταστροφών» και η ταυτοποίηση γίνεται με τη μέθοδο DNA, καθώς στις περισσότερες περιπτώσεις είναι αδύνατη η αναγνώριση των θυμάτων από τις οικογένειές τους. Για το δύσκολο έργο της νεκροτομής μίλησαν στην «Κ» τρεις ιατροδικαστές από Αθήνα και Θεσσαλονίκη, οι οποίοι βρέθηκαν στη Λάρισα, προκειμένου να βοηθήσουν το κλιμάκιο του γενικού νοσοκομείου της πόλης. Σύμφωνα με πληροφορίες, η ιατροδικαστική ομάδα έχει πραγματοποιήσει 43 νεκροτομές. «Εξαρχής ήταν κατανοητό πως η διαδικασία της αναγνώρισης ήταν πολύ δύσκολη, καθώς αρκετές σοροί ήταν απανθρακωμένες. Γι’ αυτό προχωρήσαμε στο στάδιο της ταυτοποίησης με DNA. Όταν ολοκληρωθεί η εργαστηριακή διερεύνηση οι αρμόδιοι της αστυνομίας θα ανακοινώσουν τα αποτελέσματα», αναφέρει η ιατροδικαστής Ελένη Ζαγγελίδου. Μιλώντας στην «Κ» ο ιατροδικαστής, Νίκος Καρακούκης, μας εξηγεί πως το διεθνές πρωτόκολλο έχει αλλάξει και ακολουθείται υποχρεωτικά η ταυτοποίηση μέσω DNA, διαδικασία που είναι και αλάθητη. «Κι αυτό γιατί στις περιπτώσεις που οι σοροί έχουν υποστεί τόσο μεγάλη αλλοίωση, η μακροσκοπική μέθοδος αναγνώρισης δεν είναι αρκετή», προσθέτει ο κ. Καρακούκης. Ο ίδιος μαζί με τον ιατροδικαστή κ. Νίκο Καλογριά επισημαίνουν στην «Κ» πως η ταυτοποίηση μέσω DNA, αφότου ληφθεί δείγμα μυϊκού ιστού, θα γίνει με τον ίδιο τρόπο, όπως έγινε και στην τραγωδία στο Μάτι. «Εγώ και ο κ. Καρακούκης ήμασταν εκεί. Ιατροδικαστικά και οι δύο τραγωδίες έχουν πολλά κοινά, καθώς και στο Μάτι υπήρχαν πολλές απανθρακωμένες σοροί και δυστυχώς και τώρα στα Τέμπη. Επίσης και στις δύο περιπτώσεις δεν υπήρχε ακριβής λίστα με τα ονόματα των θυμάτων, γεγονός που δυσχεραίνει το ιατρικό κομμάτι της δουλειάς μας», αναφέρει από την πλευρά του ο κ. Καλογριάς, τονίζοντας επίσης πως και στις δύο τραγωδίες πολλά από τα θύματα ήταν νέοι άνθρωποι. Ωστόσο παρά την εμπειρία χρόνων που έχουν και οι τρεις ιατροδικαστές, η διαδικασία ήταν πολύ δύσκολη και ψυχοφθόρα, καθώς στην πλειοψηφία τους οι νεκροί ήταν ηλικίας 15-18 ετών. «Ως ιατροδικαστής έχω βρεθεί στην τραγωδία στο Μάτι, στην πτώση του Helios του 2005 και σε άλλα πολύνεκρα δυστυχήματα. Κάθε περίπτωση είναι από μόνη της πολύ επώδυνη και δεν πρέπει να ξεχνάμε πως εμείς οι ιατροδικαστές είμαστε κυρίως άνθρωποι. Σχετικά με το δυστύχημα στα Τέμπη, απλά σκέφτομαι τον πόνο του γονέα που έχει χάσει το παιδί του και ξέρω πως το δικό μου συναίσθημα είναι πολύ “μικρό” μπροστά σε αυτά που βιώνουν αυτοί οι άνθρωποι», αναφέρει ο κ. Καρακούκης. Από την πλευρά της η κ. Ζαγγελίδου θυμάται πως είχε συνδράμει στην ιατροδικαστική διαδικασία και το 2003, όταν 21 μαθητές είχαν βρει τραγικό θάνατο σε τροχαίο δυστύχημα στην ίδια τοποθεσία. «Ο πόνος είναι πάντα μεγάλος ειδικά όταν μιλάμε για μικρά παιδιά και νέους. Δυστυχώς σε αυτό το μέρος, που μοιάζει με καταραμένο, τα θύματα και τότε και τώρα ήταν νέα παιδιά. Μπορεί να έχω αποκτήσει όλα αυτά τα χρόνια την τεχνική εμπειρία στη διαχείριση μαζικών απωλειών, αλλά ποτέ δεν μπορούμε να ελέγξουμε τα συναισθήματα που μας κατακλύζουν. Το ψυχικό φορτίο που κουβαλάμε είναι τεράστιο και σε κάθε μία τραγωδία αυτό μεγαλώνει», καταλήγει η κ. Ζαγγελίδου. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302610/tragodia-sta-tempi-nea-paraggelia-ntogiakoy-zitei-ereyna-pros-kathe-kateythynsi/,Κοινωνία,Τραγωδία στα Τέμπη: Νέα παραγγελία Ντογιάκου – Ζητεί έρευνα προς κάθε κατεύθυνση,2023-03-02T13:51:10+02:00,"
Ιωάννα Μάνδρου","Διερεύνηση σε βάθος και προς κάθε κατεύθυνση, άμεση συγκέντρωση όλων των αποδείξεων και ταχύτατη ολοκλήρωση του ανακριτικού έργου για την ανείπωτη τραγωδία στα Τέμπη, παραγγέλλει ο Εισαγγελέας του Αρείου Πάγου Ισίδωρος Ντογιάκος στον επικεφαλής της Εισαγγελίας Εφετών Λάρισας, τονίζοντας στο έγγραφο του ότι τώρα «Είναι η ώρα της Δικαιοσύνης», προκειμένου να εντοπιστούν οι υπαίτιοι, «όποιοι κι αν είναι, όπου κι αν ανήκουν, από όπου και αν προέρχονται, ό,τι κι αν εκπροσωπούν». Ο Εισαγγελέας του Ανωτάτου Δικαστηρίου στην έγγραφη παραγγελία του προς τον προϊστάμενο της Εισαγγελίας Εφετών Λάρισας Σταμάτη Δασκαλόπουλο, στον οποίο από χθες έχει αναθέσει την εποπτεία του συνόλου των ερευνών για το τραγικό δυστύχημα, υπογραμμίζει τους άμεσους στόχους των ερευνών, σημειώνοντας ως προτεραιότητα, την άμεση ανάγκη συλλογικής, σε αυτό το στάδιο, όλων των αποδείξεων, που θα χρησιμεύσουν στην απόδοση ευθυνών και στον εντοπισμό των υπευθύνων. «Η αυτοπρόσωπη και ενεργός παρουσία σας στον τόπο της άδικης απώλειας τόσων ανθρώπινων ζωών για τη συγκέντρωση των αποδεικτικών στοιχείων, που θα ρίξουν φως στα αίτια της τραγωδίας, ασφαλώς και είναι απολύτως απαραίτητη. Τα στοιχεία αυτά επιβάλλεται να εξεταστούν αρμοδίως, εξονυχιστικά και διεξοδικά», σημειώνει ο κ. Ντογιάκος. Σε ό,τι αφορά το εύρος των ερευνών, ο ανώτατος εισαγγελικός λειτουργός, παραγγέλλει έρευνα προς κάθε κατεύθυνση. «Δεν πρέπει, επισημαίνει, να παγιδευτεί η δικανική κρίση σε ποινικές ευθύνες συγκεκριμένων ατόμων και μόνο. Αντίθετα, επιβάλλεται η πλήρης διερεύνηση της υπόθεσης από κάθε πλευρά και η απόδοση ευθυνών προς πάσα κατεύθυνση, σύμφωνα με τις ουσιαστικές ποινικές διατάξεις, την ισχύουσα δικονομική τάξη» Στην παραγγελία του ο Εισαγγελέας του Ανωτάτου Δικαστηρίου με συγκινησιακή φόρτιση καταλήγει: «Η ορθή απονομή δικαιοσύνης θα αποτελεί το καλύτερο και αιώνιο μνημόσυνο για τις ψυχές των νεκρών». Με άφατη θλίψη και ψυχική οδύνη, ολόκληρος ο ελληνικός λαός παρακολουθεί και βιώνει πραγματικά το γεγονός και τις τραγικές συνέπειες του σιδηροδρομικού δυστυχήματος της 28-2-2023, στην περιοχή των Τεμπών.Η μοίρα έδειξε το χειρότερο πρόσωπό της σε κάθε έναν ξεχωριστά άλλα και σε όλους μαζί τους επιβάτες της μοιραίας αμαξοστοιχίας. Πόνος πολύς – Θλίψη ανείπωτη – Οικογένειες απορφανισμένες – Όνειρα νέων ανθρώπων οριστικά ανεκπλήρωτα. Η εντονότατη συγκίνηση και ταραχή που προκάλεσε το απροσδόκητο αυτό γεγονός σε όλους ανεξαιρέτως τους πολίτες της Χώρας επιβάλλουν την κινητοποίηση, άμεσα και αποτελεσματικά, του κρατικού μηχανισμού σε όλα τα επίπεδα. Πρωτίστως, όμως, αυτή τη στιγμή είναι η ώρα της Δικαιοσύνης, η οποία σε όλο το εύρος της, πρέπει να επιβάλει κυριαρχικά την παρουσία της και χωρίς δισταγμό να παρέμβει καίρια, ουσιαστικά και αποτελεσματικά κατά το πρώτο διαδικαστικό στάδιο της συλλογής των αποδείξεων, οι οποίες μελλοντικά θα χρησιμεύσουν για την απόδοση των ευθυνών στους υπαίτιους, όποιοι και αν είναι, όπου και αν ανήκουν, από όπου και αν προέρχονται, ό,τι και να εκπροσωπούν. Η αυτοπρόσωπη και ενεργός παρουσία σας στον τόπο της άδικης απώλειας τόσων ανθρώπινων ζωών για τη συγκέντρωση των αποδεικτικών στοιχείων, που θα ρίξουν φως στα αίτια της τραγωδίας, ασφαλώς και είναι απολύτως απαραίτητη. Τα στοιχεία  αυτά  επιβάλλεται να εξεταστούν αρμοδίως, εξονυχιστικά και διεξοδικά. Αλλά ακόμα και στην περίπτωση που, κατ’ αρχήν, οδηγούν στην απόδοση ευθυνών προς συγκεκριμένη κατεύθυνση, δεν πρέπει να παγιδευτεί η δικανική κρίση σε ποινικές ευθύνες συγκεκριμένων και περιορισμένων ατόμων και μόνο. Αντίθετα, επιβάλλεται η πλήρης διερεύνηση της υπόθεσης από κάθε πλευρά και η απόδοση ευθυνών προς πάσα κατεύθυνση, σύμφωνα με τις ουσιαστικές ποινικές διατάξεις και την ισχύουσα δικονομική τάξη. Είναι μακάβριο να λέγεται, αλλά, ενίοτε, ισχύει, ότι ένα δυσάρεστο γεγονός όπως ο θάνατος μπορεί να αποτελέσει την αφορμή, ώστε να γεννηθεί κάτι καλό. Στο πρόσφατο παρελθόν η Ελληνική Δικαιοσύνη δέχτηκε έντονη κριτική σε άλλη τραγωδία που επίσης συγκλόνισε τη Χώρα και θρηνήσαμε εκατόμβες θυμάτων. Ως εκ τούτων, η ανώτατη εποπτεία εκ μέρους σας του ανακριτικού έργου, σύμφωνα με το άρθρο 32 εδαφ.α΄ του Κώδικα Ποινικής Δικονομίας, την οποία σας αναθέσαμε με το υπ’ αριθ. πρωτ. 1706/1-3-2023 έγγραφο-παραγγελία μας, έχει τεράστια σημασία και αποβλέπει στην πλήρη και ταχύτατη συγκέντρωση των αναγκαίων αποδεικτικών στοιχείων και την όσο το δυνατόν ταχύτερη περάτωση του ανακριτικού έργου. Θεωρούμε αυτονόητο ότι θα εκδαπανήσετε όλες τις ψυχικές και σωματικές δυνάμεις σας, ώστε η ήδη αρξαμένη ανακριτική διαδικασία, το θεσμικό πλαίσιο της οποίας θα επιλέξετε κυριαρχικά, κατά τις διατάξεις του Κώδικα Ποινικής Δικονομίας και σύμφωνα με τις ανάγκες της έρευνας της ουσίας της υπόθεσης, να περατωθεί το συντομότερο δυνατόν, ασφαλώς υπό καθεστώς νηφαλιότητας, ψυχραιμίας και δικαιοκρισίας, αγνοώντας ψιθύρους και κραυγές, από οπουδήποτε και αν προέρχονται, οποιουσδήποτε και αν εξυπηρετούν. Η ορθή και ταχεία απονομή δικαιοσύνης θα αποτελεί  αιώνιο μνημόσυνο για τις ψυχές των νεκρών». "
kathimerini.gr,https://www.kathimerini.gr/society/562302586/tragodia-sta-tempi-prothesmia-gia-na-apologithei-to-savvato-pire-o-stathmarchis/,Κοινωνία,Τραγωδία στα Τέμπη: Κακουργηματική δίωξη κατά του σταθμάρχη – Το Σάββατο η απολογία,2023-03-02T13:35:18+02:00,"
Ιωάννα Μάνδρου","Αντιμέτωπος με βαρύτατες κατηγορίες είναι πλέον ο σταθμάρχης της Λάρισας, ο οποίος ευθύνεται για το τραγικό δυστύχημα στα Τέμπη που έχει προκαλέσει θλίψη και θρήνο στο πανελλήνιο. Η ποινική δίωξη που ασκήθηκε σε βάρος του για τα εγκληματικά του λάθη αφορά σε ανθρωποκτονίες από αμέλεια κατά συρροή και σωματικές βλάβες με τον ίδιο ποινικό χαρακτηρισμό, ενώ η κατηγορία της διατάραξης της ασφάλειας συγκοινωνιών σε βάρος του είναι η σοβαρότερη (κακούργημα) που επισύρει με βάση πρόσφατη τροποποίηση του Ποινικού Κώδικα (άρθρο 291) ποινές από δέκα χρόνια κάθειρξη ως ισόβια. Μετά την προσαγωγή του στον εισαγγελέα παραπέμφθηκε σε ανακριτή και θα απολογηθεί το Σάββατο. Σε δηλώσεις του έξω από το δικαστικό μέγαρο, ο συνήγορος του σταθμάρχη ανέφερε ότι ο 59χρονος αντιμετωπίζει την κατηγορία της διατάραξης των συγκοινωνιών στην κακουργηματική της μορφή. «Από ανθρώπινη πλευρά είναι συντετριμμένος. Αναλογίζεται αυτό που έγινε και δεν μπορεί να σηκώσει το βάρος της ευθύνης. Ανέλαβε την ευθύνη μέσα στο πλαίσιο που του αναλογεί. Αλλά αυτό που μετράει είναι να ψάξουμε όχι το δέντρο αλλά το δάσος ευθυνών. Εδώ υπάρχει ένα δάσος ευθυνών», δήλωσε ο συνήγορος του σταθμάρχη. «Το δικό μας μερίδιο το αναλαμβάνουμε και πιστεύω ότι η Δικαιοσύνη θα κάνει πολύ καλά τη δουλειά της» δήλωσε ο συνήγορος. Οπως έγραφε νωρίτερα η «Κ», ο σταθμάρχης, σύμφωνα με πληροφορίες από αρμόδιες πηγές, έχει παραδεχθεί πλήρως ότι έβαλε την αμαξοστοιχία σε λάθος τροχιά, ότι δεν κατάλαβε το λάθος του και αντιλήφθηκε τι είχε κάνει μόνον όταν έμαθε για το τραγικό δυστύχημα. Διερεύνηση σε βάθος και προς κάθε κατεύθυνση, άμεση συγκέντρωση όλων των αποδείξεων και ταχύτατη ολοκλήρωση του ανακριτικού έργου για την ανείπωτη τραγωδία στα Τέμπη, παραγγέλλει ο Εισαγγελέας του Αρείου Πάγου Ισίδωρος Ντογιάκος στον επικεφαλής της Εισαγγελίας Εφετών Λάρισας, τονίζοντας σε έγγραφο του ότι τώρα «είναι η ώρα της Δικαιοσύνης», προκειμένου να εντοπιστούν οι υπαίτιοι, «όποιοι κι αν είναι, όπου κι αν ανήκουν, από όπου και αν προέρχονται, ό,τι κι αν εκπροσωπούν». Ο Εισαγγελέας του Ανωτάτου Δικαστηρίου στην έγγραφη παραγγελία του προς τον προϊστάμενο της Εισαγγελίας Εφετών Λάρισας Σταμάτη Δασκαλόπουλο, στον οποίο από χθες έχει αναθέσει την εποπτεία του συνόλου των ερευνών για το τραγικό δυστύχημα, υπογραμμίζει τους άμεσους στόχους των ερευνών, σημειώνοντας ως προτεραιότητα, την άμεση ανάγκη συλλογικής, σε αυτό το στάδιο, όλων των αποδείξεων, που θα χρησιμεύσουν στην απόδοση ευθυνών και στον εντοπισμό των υπευθύνων. «Η αυτοπρόσωπη και ενεργός παρουσία σας στον τόπο της άδικης απώλειας τόσων ανθρώπινων ζωών για τη συγκέντρωση των αποδεικτικών στοιχείων, που θα ρίξουν φως στα αίτια της τραγωδίας, ασφαλώς και είναι απολύτως απαραίτητη. Τα στοιχεία αυτά επιβάλλεται να εξεταστούν αρμοδίως, εξονυχιστικά και διεξοδικά», σημειώνει ο κ. Ντογιάκος. Σε ό,τι αφορά το εύρος των ερευνών, ο ανώτατος εισαγγελικός λειτουργός, παραγγέλλει έρευνα προς κάθε κατεύθυνση. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302568/tragodia-sta-tempi-ofeiloyme-na-apodosoyme-toys-nekroys-stoys-oikeioys-toys/,Κοινωνία,Τραγωδία στα Τέμπη: «Οφείλουμε να αποδώσουμε τους νεκρούς στους οικείους τους»,2023-03-02T13:25:34+02:00,"
Παναγιώτης Βλαχουτσάκος","Με αμείωτους ρυθμούς συνεχίζονται οι έρευνες των σωστικών συνεργείων στο σημείο της τραγωδίας στα Τέμπη για τον εντοπισμό αγνοουμένων.  Οι διασώστες που επιχειρούν στο σημείο έχουν έρθει αντιμέτωποι με πρωτόγνωρες εικόνες και πλέον καλούνται να επιτελέσουν το καθήκον τους υπό τεράστια ψυχολογική πίεση που απορρέει από τα όσα αντικρίζουν κατά την έρευνα. Γνωρίζουν πως οι ελπίδες να βρεθεί κάποιος επιβάτης ζωντανός είναι ουσιαστικά μηδενικές, ωστόσο συνεχίζουν αδιάκοπα και άοκνα το έργο τους καθώς, όπως λένε, οφείλουν να αποδώσουν τους νεκρούς στους οικείους τους.  Ένας από τους διασώστες που μίλησε και χθες στην «Κ» και βρίσκεται από το πρωί στο σημείο της σύγκρουσης των δύο αμαξοστοιχιών, ο κ. Σωτήρης Παπαμαρκάκης, μέλος της Ελληνικής Ομάδας Διάσωσης Μαγνησίας, ανέφερε πως η έρευνα συνεχίζεται κάτω από αρκετά δύσκολες συνθήκες. «Είναι μεγάλη η καταστροφή. Θέλουμε να βρούμε όσο περισσότερα στοιχεία μπορούμε προκειμένου να γίνει αναγνώριση μέσω DNA. Οφείλουμε να αποδώσουμε τους νεκρούς στους οικείους τους ώστε και εκείνοι με τη σειρά τους να τους αποδώσουν τις τιμές που πρέπει και να ησυχάσουν» σημείωσε. «Οι άνθρωποι που επιχειρούν εδώ κάνουν ότι είναι ανθρωπίνως δυνατό να γίνει. Είναι μεγάλη η κινητοποίηση. Ήταν μεγάλη η μάζα των σιδερικών και χρειάστηκαν βαριά μηχανήματα για να δημιουργηθούν δίοδοι εισόδου και να συνεχίσει η διαδικασία» κατέληξε.  Οι έρευνες για τον εντοπισμό των αγνοουμένων ξεκίνησαν με το πρώτο φως της ημέρας. Σύμφωνα με την τελευταία επίσημη ενημέρωση της Πυροσβεστικής, οι νεκροί ανέρχονται μέχρι στιγμής σε 46. Όπως ανέφερε δε ο εκπρόσωπος Τύπου του Πυροσβεστικού Σώματος, Βασίλης Βαθρακογιάννης, από το βαγόνι του εστιατορίου, το οποίο είχε καταπλακωθεί από το πρώτο βαγόνι της δεύτερης θέσης, έχουν ανασυρθεί από το πρωί επτά απανθρακωμένες σοροί. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr    "
kathimerini.gr,https://www.kathimerini.gr/politics/562302550/tilefoniki-epikoinonia-mitsotaki-christodoylidi-gia-tin-tragodia-sta-tempi/,Κυβέρνηση,Τηλεφωνική επικοινωνία Μητσοτάκη – Χριστοδουλίδη για την τραγωδία στα Τέμπη,2023-03-02T12:53:25+02:00,"
Newsroom","Τηλεφωνική επικοινωνία είχαν ο πρωθυπουργός Κυριάκος Μητσοτάκης με τον πρόεδρο της Κυπριακής Δημοκρατίας, Νίκο Χριστοδουλίδη, με κύριο θέμα το σιδηροδρομικό δυστύχημα στα Τέμπη. Όπως αναφέρεται σε ανακοινώσεις του Μαξίμου και της κυπριακής προεδρίας, ο κ. Χριστοδουλίδης εξέφρασε τα ειλικρινή και βαθιά συλλυπητήρια του ιδίου, της κυβέρνησης και του κυπριακού λαού για την τραγωδία που είχε ως αποτέλεσμα τον θάνατο δεκάδων ανθρώπων.  Ο κ. Χριστοδουλίδης επανέλαβε την ετοιμότητα της Κυπριακής Δημοκρατίας να συνδράμει καθοιονδήποτε τρόπο της ζητηθεί στην αντιμετώπιση της τραγωδίας. Από την πλευρά του, ο κ. Μητσοτάκης ευχαρίστησε τον Πρόεδρο Νίκο Χριστοδουλίδη και τον ενημέρωσε για την κατάσταση όπως αυτή εξελίσσεται, καθώς και για την πορεία των ερευνών σε σχέση με τους δύο Κύπριους πολίτες που επέβαιναν στο επιβατικό τρένο και οι οποίοι εξακολουθούν να αγνοούνται. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302493/tempi-pos-o-20chronos-andreas-voithise-dekades-synepivates-toy-na-apegklovistoyn-apo-to-moiraio-treno/,Κοινωνία,Τέμπη: Πώς ο 20χρονος Ανδρέας βοήθησε δεκάδες συνεπιβάτες του να απεγκλωβιστούν από το μοιραίο τρένο,2023-03-02T12:33:44+02:00,"
Newsroom","Μέσα στην εθνική τραγωδία που συγκλονίζει τη χώρα μας, ξεχωρίζει η ιστορία του 20χρονου Ανδρέα ο οποίος βοήθησε πολλούς συνεπιβάτες του κατά τη χτεσινή σύγκρουση τρένων στα Τέμπη. Ο ψύχραιμος νεαρός, που βρισκόταν στο δεύτερο βαγόνι του μοιραίου IC62, περιέγραψε πώς κατάφερε να βγει ζωντανός από το τρένο με ελάχιστα τραύματα, βοηθώντας παράλληλα και άλλους επιβάτες να απεγκλωβιστούν. Όπως είπε ο επιζήσας της τραγωδίας, θυμάται ότι άκουσε ένα δυνατό τράνταγμα, το βαγόνι να σέρνεται στο πλάι και μετά να ξεσπάει πυρκαγιά. «Κατά τις 11:20 περίπου, όταν εγώ συνεννοούμουν με την παρέα μου για το ποιος θα με πάρει από το τρένο και τι ώρα θα φτάσουμε εν τέλει, γιατί υπήρχε μία ώρα σχεδόν καθυστέρηση, ένιωσα ένα δυνατό τράνταγμα. Και μετά ακούστηκε και το “μπαμ”. Μετά το βαγόνι σύρθηκε και να να αρχίσει η πυρκαγιά και μαζί και οι σπινθήρες που ακολούθησαν από τις μηχανές. Μαζί με αυτό, ακολούθησαν εννοείται και οι φωνές για βοήθεια και οι φωνές από τον πανικό», εξήγησε. Ο Ανδρέας ανέφερε πως αυτός και οι φίλοι του καθησύχασαν τον κόσμο και έσπασαν το τζάμι του βαγονιού, το οποίο ήταν ήδη ραγισμένο. Στη συνέχεια, πέταξαν έξω τις βαλίτσες ώστε να μπορέσουν να προσγειωθούν πάνω τους όλοι όσοι θα έβγαιναν από το παράθυρο, καθώς το βαγόνι τους είχε ουσιαστικά «καβαλήσει» το μπροστινό και ήταν σε μεγάλο ύψος. «Ένας – ένας, πρώτα οι κοπέλες και οι βαριά τραυματίες και τελευταίοι εμείς, που είχαμε τραυματιστεί πιο ελαφριά, πηδήξαμε από ένα υψόμετρο περίπου τριών – τεσσάρων μέτρων, σε ένα χαντάκι και προσγειωθήκαμε στις βαλίτσες», σημείωσε χαρακτηριστικά. Έπειτα, μπόρεσε, μαζί με τους φίλους του, να πετάξουν έξω τις βαλίτσες ώστε να μπορέσουν να προσγειωθούν όλοι όσοι θα έβγαιναν από το παράθυρο, στα μαλακά.   Όσο για το πόσους ανθρώπους κατάφερε να βοηθήσει, ο Ανδρέας είπε: «Σίγουρα βοηθήσαμε μέσα στο βαγόνι 2 και στην καμπίνα τη δικιά μας, την 9, βοήθησα πάλι εγώ με τους φίλους μου να βγουν να απεγκλωβιστούν, ίσως κάποια άτομα. Θυμάμαι χαρακτηριστικά ότι τράβηξα δύο-τρεις κοπέλες από την διπλανή καμπίνα και κατάφερα να τις βάλω μπροστά στο παράθυρο, από όπου θα πηδούσαν κιόλας». Θυμάται ότι οι περισσότεροι επιβάτες ήταν νεαροί, άτομα 18 – 23 και ο ίδιος νιώθει τυχερός που βγήκε αλώβητος από αυτή τη σύγκρουση καθώς, όπως είπε: «Πάλι καλά τη γλίτωσα με μικροτραυματισμούς, μικροεκδορές και κάποια εγκαύματα πρώτου βαθμού. Δεν έχω τίποτα σοβαρό». Η στιγμή που θα μείνει για πάντα χαραγμένη στο μυαλό του είναι, όπως ανέφερε, η στιγμή που έσβησαν τα φώτα. Η αρχή της τραγωδίας. «Δεν θα ξεχάσω ποτέ με το που έσβησαν τα φώτα, όταν εκτροχιάστηκε το βαγόνι, όταν έκανε το λεγόμενο “Γ”. Φωτιζόμασταν ουσιαστικά από φλόγα, από τους σπινθήρες. Και μέσα σε αυτά υπήρχε εννοείται και η αποπνικτική κάπνα που επικρατούσε μέσα στα βαγόνια αλλά και έξω, όπου υπήρχε πυρκαγιά πάνω στο βαγόνι», είπε. Την ηρωική ενέργεια του Ανδρέα έκανε γνωστή η γιατρός του Πανεπιστημιακού Νοσοκομείου Λάρισας, Ερη Τζιαστούδη, η οποία φρόντισε τα τραύματα του νεαρού. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/politics/562302415/oikonomoy-gia-tempi-echoyn-taytopoiithei-ennea-soroi-meso-deigmatos-dna/,Πολιτική,Οικονόμου για Τέμπη: Εχουν ταυτοποιηθεί εννέα σοροί μέσω δείγματος DNA,2023-03-02T13:18:37+02:00,"
Newsroom","Eχουν ταυτοποιηθεί εννέα σοροί από το δείγμα DNA που έδωσαν χθες συγγενείς θυμάτων και η διαδικασία θα συνεχιστεί με τους ταχύτερους δυνατούς ρυθμούς, δήλωσε αναφερόμενος στο σιδηροδρομικό δυστύχημα στα Τέμπη ο κυβερνητικός εκπρόσωπος Γιάννης Οικονόμου, ενώ τόνισε ότι «έχουμε χρέος ως πολιτεία να αποδώσουμε επίσημα ευθύνες και να κάνουμε τα πάντα για να μην ξαναζήσουμε τέτοιες στιγμές». Κατά την ενημέρωση των πολιτικών συντακτών, στάθηκε στην ανάγκη να αναλυθούν σε βάθος τα αίτια της τραγωδίας και να γίνει ό,τι είναι δυνατόν προκειμένου να μην επαναληφθεί. Σε ερώτηση για τον αριθμό των αγνοουμένων, σημείωσε ότι σύμφωνα με την τελευταία ενημέρωση, ο αριθμός των ανθρώπων που επικοινώνησαν και δήλωσαν ότι αναζητούν οικείους τους ανερχόταν σε 56, ωστόσο διευκρίνισε ότι στον αριθμό αυτό συμπεριλαμβάνονται και οι σοροί, δεδομένου ότι δεν είχε προχωρήσει η διαδικασία ταυτοποίησής τους. Σημείωσε επίσης ότι έχουν ανασυρθεί μέχρι στιγμής 46 σοροί. «Δεν είναι εύκολο να μιλήσει κανείς με ακρίβεια, για μια σειρά από λόγους. Δεν είναι όλα τα εισιτήρια ονομαστικά, υπάρχει πάντα η περίπτωση να ανέβηκαν άνθρωποι στο τρένο τελευταία στιγμή» σημείωσε. Ερωτηθείς αν επηρεάζεται ο σχεδιασμός για τις εκλογές, απάντησε ότι «βρισκόμαστε εν μέσω τριήμερου πένθους. Δεν θα ήθελα να τοποθετηθώ πολιτικά για κανένα άλλο ζήτημα ευρύτερου ενδιαφέροντος, του χρόνου των εκλογών συμπεριλαμβανομένου».  «Θα ήθελα και από το βήμα αυτό να εκφράσω τη βαθύτατη οδύνη μας για το τραγικό σιδηροδρομικό δυστύχημα στα Τέμπη που μας έχει συγκλονίσει όλους», τόνισε ο κυβερνητικός εκπρόσωπος. «Πρόκειται για μια ανείπωτη τραγωδία. Η σκέψη μας, η μέριμνά μας σταθερά βρίσκονται στους οικείους των θυμάτων και των αγνοουμένων και στους τραυματίες. Όλοι είμαστε συντετριμμένοι από το τραγικό συμβάν στα Τέμπη. Δεκάδες ανθρώπινα δράματα, πόνος, αβάσταχτος πόνος, εικόνες που συνθλίβουν την καρδιά και την ψυχή όλων μας. Τα λόγια είναι ανεπαρκή, είναι φτωχά, είναι λίγα για να εκφράσουν αυτό που συνέβη και κυρίως αυτό που προκάλεσε το τραγικό δυστύχημα σε όσους βρέθηκαν στον τόπο της τραγωδίας» σημείωσε. Υπογράμμισε ότι ο πρωθυπουργός και η κυβέρνηση εκφράζουν τα συλλυπητήριά τους στους συγγενείς και τους οικείους των θυμάτων και ταυτόχρονα θέλουν να αποδώσουν τα εύσημα στους διασώστες, σε όλους τους ανθρώπους που σε μια τόσο δύσκολη και ψυχικά επώδυνη αποστολή έκαναν ό,τι περνούσε από το χέρι τους. «Για άλλη μια φορά επιτέλεσαν και επιτελούν στο ακέραιο το καθήκον τους», τόνισε. Αναφέρθηκε στην κήρυξη τριήμερου πένθους και επανέλαβε ότι η κηδεία των θυμάτων θα γίνει δημοσία δαπάνη. Επεσήμανε ότι από την πρώτη στιγμή του τραγικού συμβάντος ο πρωθυπουργός ενημερωνόταν συνεχώς για την τραγωδία και μετέβη χθες στο σημείο όπου είδε από κοντά την πορεία των ερευνών για τον εντοπισμό των αγνοουμένων ενώ στη συνέχεια επισκέφθηκε το νοσοκομείο της Λάρισας, όπου συνομίλησε με τους συγγενείς των θυμάτων, με το ιατρικό προσωπικό και ενημερώθηκε για την πορεία ταυτοποίησης των θυμάτων και αντιμετώπισης των περιστατικών. Πρόσθεσε ότι άμεση υπήρξε από την πρώτη στιγμή η κινητοποίηση του κρατικού μηχανισμού, οι αρμόδιοι υπουργοί βρέθηκαν από το βράδυ της Τρίτης στο συντονιστικό κέντρο του υπουργείου Πολιτικής Προστασίας, ο υπουργός Υγείας και η υφυπουργός στη Λάρισα, η αναπληρώτρια υπουργός Υγείας στη Θεσσαλονίκη και στην Κατερίνη ενώ στα Τέμπη μετέβη και ο υφυπουργός Μεταφορών. «Δόθηκε έμφαση από την πρώτη στιγμή στην περίθαλψη των τραυματιών, στην ταυτοποίηση των σορών των θυμάτων και στην ψυχολογική υποστήριξη των συγγενών», είπε και αναφέρθηκε σε συγκεκριμένα μέτρα διευκολύνσεων. Αναγνώρισε ότι οι απώλειες και οι πληγές που αυτές δημιούργησαν, τα ψυχικά και σωματικά τραύματα όσων επέζησαν, το ψυχικό άλγος όλων μας των κατοίκων αυτής της χώρας και όχι μόνο είναι τεράστια και είναι δύσκολα διαχειρίσιμα κυρίως αυτή τη στιγμή. Υπογράμμισε ότι το μέγεθος της τραγωδίας είναι τέτοιο που επιβάλλεται η αντίδρασή μας και σε άλλα επίπεδα. Οπως ανέφερε, ξεκίνησε ήδη η έρευνα για τη διαπίστωση των αιτίων του δυστυχήματος. Επεσήμανε ότι πέρα από τη διαλεύκανση των αιτιών και την απόδοση ευθυνών είναι αναγκαίο η τραγική αυτή εμπειρία να αναλυθεί σε βάθος ώστε να κάνουμε ό,τι είναι δυνατό για να μην επαναληφθεί ποτέ κάτι τέτοιο. Αναφέρθηκε στη σχετική δέσμευση του πρωθυπουργού και στην παραίτηση του αρμόδιου υπουργού κ. Καραμανλή, καθώς και των επικεφαλής του ΟΣΕ και της ΕΡΓΟΣΕ, ενώ επεσήμανε επίσης ότι ο μεταβατικός υπουργός κ. Γεραπετρίτης θα προχωρήσει αμέσως στη σύσταση ανεξάρτητης υπερκομματικής επιτροπής εμπειρογνωμόνων που θα εξετάσει πλήρως τα αίτια του δυστυχήματος αλλά και τις διαχρονικές καθυστερήσεις στην υλοποίηση των σιδηροδρομικών έργων. Υπογράμμισε ότι ενώ πολλές παθογένειες αντιμετωπίστηκαν σε μεγάλο εύρος και στον τομέα των σιδηροδρόμων είναι αλήθεια ότι «δεν καταφέραμε να τις εξαλείψουμε γι’ αυτό άλλωστε και αναλαμβάνουμε το μερίδιο της ευθύνης που μας αναλογεί. Χωρίς υποκρισία και χωρίς να κρυβόμαστε». Μίλησε για ώρα πένθους και περισυλλογής απέναντι στην απώλεια δεκάδων ανθρώπων. «Είναι η ώρα ενσυναίσθησης, σεβασμού, συμπαράστασης και σιωπής στον πόνο των συγγενών που ξαφνικά από τη μια στιγμή στην άλλη, αναπάντεχα, έχασαν σχεδόν τα πάντα» τόνισε. Μίλησε για την απώλεια ενός ανθρώπου που είναι μια βαριά πληγή που ποτέ και με τίποτα δεν μπορεί να αντικατασταθεί και για το χρέος να φροντίσουμε ως Πολιτεία τους τραυματίες, τους ανθρώπους που βίωσαν τα τραγικά συμβάντα και να σταθούμε πλάι για όσο χρειαστεί στους συγγενείς των θυμάτων. «Εχουμε χρέος να αποδώσουμε ευθύνες αλλά και να κάνουμε τα πάντα κυρίως για να μην ξαναζήσουμε τέτοιες στιγμές», είπε κλείνοντας την εισαγωγική του τοποθέτηση. Απαντώντας σε ερώτηση κατά τη σημερινή ενημέρωση των πολιτικών συντακτών για το πόσο δύσκολο είναι να παρακολουθούνται τα τρένα εν κινήσει, είπε ότι είναι απολύτως εύλογες και δικαιολογημένες οι απορίες αυτές, προσθέτοντας ότι θα δοθούν απαντήσεις με σαφήνεια, γιατί δεν απαντώνται μονολεκτικά χρόνιες παθογένειες της δημόσιας διοίκησης. Είπε ότι τα προβλήματα στα συστήματα ασφαλείας αντιμετωπίστηκαν στο 70%, υπάρχουν συστήματά ασφαλείας που δεν θα άφηναν να εξελιχθεί σε τέτοια τραγωδία, αλλά δεν έχουν ολοκληρωθεί στο κομμάτι που έγινε το δυστύχημα. Είπε επίσης ότι θα επιταχυνθεί η προσπάθεια να γίνουν όσα πρέπει για να μην ξανασυμβεί κάτι τέτοιο. Ο κ. Οικονομου διαβεβαίωσε ότι «όλα τα ζητήματα που αφορούν την εξέλιξη αυτή θα κατατεθούν στο δημόσιο διάλογο με νηφαλιότητα» προσθέτοντας: «Η αλήθεια σώζει κυρίως τις δύσκολες στιγμές. Η κυβέρνηση δεν έχει να φοβηθεί τίποτε από την αλήθεια και ελπίζω κανείς άλλος». Ο κυβερνητικός εκπρόσωπος σημείωσε ότι «οφείλουμε με ειλικρίνεια να δούμε τι πρέπει να κάνουμε για να μην ξανασυμβεί. Η επόμενη δεκαετία είπε ο πρωθυπουργός θα είναι δεκαετία μεγάλων έργων στους σιδηρόδρομους. Δεν είναι όμως σήμερα η ώρα να τα συζητήσουμε». Αναφερόμενος σε πολιτικές ευθύνες είπε ότι η ανάληψη πολιτικής ευθύνης είναι αυτονόητη και εκδηλώθηκε έμπρακτα, και έκανε λόγο για αδυναμίες και διαχρονικές ευθύνες των κυβερνήσεων τα τελευταία 20 χρόνια. Προσέθεσε ότι «έγιναν βήματα από την κυβέρνηση μας, για παράδειγμα από Τιθορέα έως Δομοκό λειτουργεί το σύστημα αλλά όχι από τα Τέμπη έως τη Θεσσαλονίκη». Αναφερόμενος στην παραπομπή της χώρας μας από την Ε.Ε. στο ευρωπαϊκό δικαστήριο, ο κ. Οικονόμου είπε ότι υπήρξε μια παραπομπή που αφορούσε ενσωμάτωση μέρους της κοινοτικής οδηγίας, που όμως δεν σχετίζεται ευθέως με το θέμα της τραγωδίας στα Τέμπη. Απαντώντας σε ερώτηση για το τι θα έλεγε ο κ. Μητσοτάκης από τη Θεσσαλονίκη χθες, ο κ. Οικονόμου είπε ότι ο πρωθυπουργός θα πήγαινε στο κέντρο ελέγχου συστήματος ηλεκτροδότησης και σήμανσης της γραμμής που υπάρχει σε λειτουργία από το Πλατύ μέχρι τον Προμαχώνα, καθώς και για την παρουσίαση της χάραξης του προαστιακού της Θεσσαλονίκης και την σύνδεση του με το μετρό της πόλης. Ερωτηθείς γιατί η κυβέρνηση μιλά για ανθρώπινο λάθος την ώρα που η επιτροπή διερεύνησης δεν έχει ακόμη συσταθεί, είπε ότι το λάθος ομολογήθηκε από τον ίδιο το σταθμάρχη και προσέθεσε: «Το σημαντικό είναι να προχωρήσουμε παραπέρα. Να δούμε τι άλλα έπρεπε να ισχύουν ώστε να προφυλαχθούμε ακόμη και από ανθρώπινο λάθος. Δύσκολα θα αμφισβητηθεί ότι προήλθε το δυστύχημα από λάθος, αλλά το ζήτημα τι θα μπορούσε να είχε γίνει να μην φτάναμε στην τραγωδία». Σημείωσε ότι ο νέος υπουργός κ. Γεραπετρίτης θα ενημερώσει αυτές τις μέρες για το χρονοδιάγραμμα ερευνών, ενώ απαντώντας σε ερώτηση για το εάν υπάρχει ασυμβίβαστο για τον κ. Ντογιάκο, ο γιος του οποίου είναι μετακλητός συνεργάτης του μέχρι χθες υπουργού Κ. Καραμανλή, ο κ. Οικονόμου είπε ότι ο γιος του κ. Ντογιάκου είναι μετακλητός από το 2019 και παραιτούμενος ο υπουργός παραιτείται και ο ίδιος, προσθέτοντας ότι πρέπει να υπάρξει διαφορετική προσέγγιση στο θέμα. Τέλος ο κ. Οικονόμου είπε ότι αυτά τα 3,5 χρόνια η κυβέρνηση έκανε πολλά για τους σιδηροδρόμους αλλά «δυστυχώς όχι όλα». ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302322/tragodia-sta-tempi-diacheirisimi-i-katastasi-ton-traymation-sta-dyo-nosokomeia-tis-larisas/,Κοινωνία,Tραγωδία στα Τέμπη: Διαχειρίσιμη η κατάσταση των τραυματιών στα δύο νοσοκομεία της Λάρισας,2023-03-02T09:59:58+02:00,"
Newsroom","Διαχειρίσιμη φαίνεται πως είναι η κατάσταση των τραυματιών του δυστυχήματος της αμαξοστοιχίας στα Τέμπη, οι οποίοι νοσηλεύονται στα δύο νοσοκομεία της Λάρισας. Εκτός από τους ασθενείς που νοσηλεύονται στις ΜΕΘ και η κατάστασή τους είναι κρίσιμη, οι υπόλοιποι δεν κινδυνεύουν.  Όπως εξήγησε στο ΑΠΕ-ΜΠΕ ο διευθυντής της Ορθοπεδικής Κλινικής του γενικού νοσοκομείου Λάρισας, Κώστας Μπαργιώτας, τα χειρουργεία ολοκληρώθηκαν τη χθεσινή ημέρα και οι πρώτες βοήθειες δόθηκαν στο σύνολο των τραυματιών. «Όλα τα τραύματα που εντοπίσαμε ήταν από την σύγκρουση των τρένων και η σοβαρότητα ποικίλει. Το συμπέρασμα είναι ότι στο νοσοκομείο δεν είχαμε περιπτώσεις πολλών βαριών περιστατικών που να κινδυνεύει η ζωή τους, πράγμα που σημαίνει πως το βλέμμα είναι πλέον στους αρκετούς νεκρούς που χάθηκαν στο σημείο του δυστυχήματος», σημείωσε ο κ. Μπαργιώτας.  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302316/sygkroysi-trenon-sta-tempi-stoys-47-oi-nekroi-tis-tragodias/,Κοινωνία,Σύγκρουση τρένων στα Τέμπη: Στους 46 οι νεκροί της τραγωδίας,2023-03-02T10:22:54+02:00,"
Newsroom","Σε 46 ανέρχονται, σύμφωνα με την τελευταία επίσημη ενημέρωση της Πυροσβεστικής, οι επιβεβαιωμένοι νεκροί του σιδηροδρομικού δυστυχήματος στα Τέμπη και ενώ συνεχίζονται οι έρευνες. Από το βαγόνι του εστιατορίου, το οποίο είχε καταπλακωθεί από το πρώτο βαγόνι της δεύτερης θέσης, έχουν ανασυρθεί επτά απανθρακωμένες σοροί από το πρωί, όπως ανέφερε ο εκπρόσωπος Τύπου του Πυροσβεστικού Σώματος Βασίλης Βαθρακογιάννης.  Πάντως, αξίζει να σημειωθεί ότι οι πληροφορίες από το εσωτερικό της Πυροσβεστικής ως προς τον αριθμό των νεκρών είναι συγκεχυμένες. Νωρίτερα, σε επικοινωνία της «Κ» με το γραφείο Τύπου του Σώματος, η ενημέρωση έκανε λόγο για 47 επιβεβαιωμένα θύματα. Το πρωί, ο εκπρόσωπος της Πυροσβεστικής Γιάννης Αρτοποιός δήλωσε μιλώντας στην ΕΡΤ ότι διεξάγεται κάτω από δύσκολες συνθήκες επιχείρηση ανάσυρσης ατόμων από το βαγόνι του εστιατορίου του τρένου που εκτελούσε το δρομολόγιο Αθήνα – Θεσσαλονίκη. Σήμερα το μεσημέρι αναμένεται να ξεκινήσει η ταυτοποίηση των σορών των θυμάτων της αμαξοστοιχίας στα Τέμπη που έχουν ανασυρθεί έως τώρα, με τη διαδικασία του DΝΑ, από την αστυνομία σε συνεργασία με την ιατροδικαστική υπηρεσία. Με το πέρας της διαδικασίας, οι σοροί θα παραδοθούν τους συγγενείς τους, όπως μεταδίδει το ΑΠΕ-ΜΠΕ. Διαχειρίσιμη φαίνεται πως είναι η κατάσταση των τραυματιών του δυστυχήματος της αμαξοστοιχίας στα Τέμπη, οι οποίοι νοσηλεύονται στα δύο νοσοκομεία της Λάρισας. Εκτός από τους ασθενείς που νοσηλεύονται στις ΜΕΘ και η κατάστασή τους είναι κρίσιμη, οι υπόλοιποι δεν κινδυνεύουν. Οπως εξήγησε στο ΑΠΕ-ΜΠΕ ο διευθυντής της Ορθοπεδικής Κλινικής του γενικού νοσοκομείου Λάρισας, Κώστας Μπαργιώτας, τα χειρουργεία ολοκληρώθηκαν τη χθεσινή ημέρα και οι πρώτες βοήθειες δόθηκαν στο σύνολο των τραυματιών. «Ολα τα τραύματα που εντοπίσαμε ήταν από την σύγκρουση των τρένων και η σοβαρότητα ποικίλει. Το συμπέρασμα είναι ότι στο νοσοκομείο δεν είχαμε περιπτώσεις πολλών βαριών περιστατικών που να κινδυνεύει η ζωή τους, πράγμα που σημαίνει πως το βλέμμα είναι πλέον στους αρκετούς νεκρούς που χάθηκαν στο σημείο του δυστυχήματος», σημείωσε ο κ. Μπαργιώτας. Την ίδια ώρα, εξιτήριο από τα νοσοκομεία όπου νοσηλεύονται αναμένεται να πάρουν σήμερα οι περισσότεροι τραυματίες από το τραγικό δυστύχημα στα Τέμπη, που νοσηλεύονται στα νοσοκομεία της Θεσσαλονίκης. Αντιμέτωπος με βαρύτατες κατηγορίες θα βρεθεί σήμερα ενώπιον του εισαγγελέα ο σταθμάρχης της Λάρισας. Η ποινική δίωξη σε βάρος του για τα εγκληματικά του λάθη θα αφορά σε ανθρωποκτονίες από αμέλεια κατά συρροή και σωματικές βλάβες με τον ίδιο ποινικό χαρακτηρισμό, ενώ η κατηγορία της διατάραξης της ασφάλειας συγκοινωνιών σε βάρος του είναι η σοβαρότερη (κακούργημα) που επισύρει με βάση πρόσφατη τροποποίηση του Ποινικού Κώδικα (άρθρο 291) ποινές από δέκα χρόνια κάθειρξη ως ισόβια. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302307/tragodia-sta-tempi-exitirio-anamenetai-na-paroyn-simera-oi-perissoteroi-traymaties/,Κοινωνία,Tραγωδία στα Τέμπη: Εξιτήριο αναμένεται να πάρουν σήμερα οι περισσότεροι τραυματίες,2023-03-02T09:47:56+02:00,"
Newsroom","Εξιτήριο από τα νοσοκομεία όπου νοσηλεύονται αναμένεται να πάρουν σήμερα οι περισσότεροι τραυματίες από το τραγικό δυστύχημα στα Τέμπη. Ήδη, από χθες πήρε εξιτήριο από το νοσοκομείο ΑΧΕΠΑ μια γυναίκα που έφερε ελαφρά τραύματα, ενώ παραμένουν για νοσηλεία 13 ακόμα τραυματίες από το σιδηροδρομικό δυστύχημα. Σύμφωνα με τη διοίκηση του νοσοκομείου Παπαγεωργίου, από χθες νοσηλεύεται διασωληνωμένος στη μονάδα εντατικής θεραπείας ένας εγκαυματίας 21 ετών, ενώ προσήλθαν στο νοσοκομείο για προληπτικές εξετάσεις 25 άτομα, κυρίως με αναπνευστικά προβλήματα, από τα οποία παρέμειναν για νοσηλεία δύο άτομα, ένας 50χρονος και μια γυναίκα 53 χρονών με εκδορές. Σύμφωνα με τον Πέτρο Κετικίδη, ο οποίος είναι μέλος του σωματείου εργαζομένων του νοσοκομείου «Γ. Γεννηματάς», τρία άτομα παραμένουν για νοσηλεία στο συγκεκριμένο νοσοκομείο, δύο γυναίκες 19 και 52 ετών κι ένας 2χρονος άνδρας οι οποίοι σήμερα αναμένεται να πάρουν εξιτήριο. «Είναι όλοι καλά στην υγεία τους, ευτυχώς με ελαφρά τραύματα από θραύσματα τζαμιών και εγκαύματα», εξήγησε. Συγκινητική ήταν η προσέλευση, χθες το απόγευμα, στο ΑΧΕΠΑ, φοιτητών και πολιτών, που συμμετείχαν στην αιμοδοσία για να στηρίξουν τους τραυματίες του τραγικού δυστυχήματος που νοσηλεύονται στα νοσοκομεία της χώρας. Από τις 17.00 το απόγευμα, σύμφωνα με πληροφορίες, περισσότεροι από 500 πολίτες προσήλθαν στο νοσοκομείο ΑΧΕΠΑ -κυρίως φοιτητές, εκ των οποίων και πολλοί φίλοι των τραυματιών- προκειμένου να αιμοδοτήσουν. Με πληροφορίες από ΑΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr      "
kathimerini.gr,https://www.kathimerini.gr/society/562302292/tragodia-sta-tempi-ti-provlepei-to-protokollo-gia-tin-anagnorisi-ton-thymaton/,Κοινωνία,Tραγωδία στα Τέμπη: Τι προβλέπει το πρωτόκολλο για την αναγνώριση των θυμάτων,2023-03-02T09:33:09+02:00,"
Newsroom","Σήμερα το μεσημέρι αναμένεται να ξεκινήσει η ταυτοποίηση των σορών των θυμάτων της αμαξοστοιχίας στα Τέμπη που έχουν ανασυρθεί έως τώρα, με τη διαδικασία του DΝΑ, από την αστυνομία σε συνεργασία με την ιατροδικαστική υπηρεσία. Με το πέρας της διαδικασίας, οι σοροί θα παραδοθούν τους συγγενείς τους, όπως μεταδίδει το ΑΠΕ-ΜΠΕ. Παράλληλα, συνεχίζεται η αναζήτηση και ο εντοπισμός και άλλων ανθρώπων που αγνοούνται ή έχουν χάσει την ζωή τους στο σιδηροδρομικό δυστύχημα στα Τέμπη. Σημειώνεται πως η επιχείρηση έρευνας και απεγκλωβισμού στο σημείο συνεχίστηκε και κατά τη διάρκεια της νύχτας, ενώ σήμερα η έρευνα συνεχίζεται από τα σωστικά συνεργεία στο τρίτο βαγόνι. Διασώστες και γερανοφόρα οχήματα επιχειρούν, ώστε να μετακινηθούν τα βαγόνια της αμαξοστοιχίας για να μπορέσει η έρευνα να προχωρήσει. Διευκρινίσεις για τη διαδικασία της αναγνώρισης των θυμάτων από τη σύγκρουση των τρένων στα Τέμπη έδωσε το πρωί της Πέμπτης η ιατροδικαστής Λάρισας, Ρουμπίνη Λεονταρή. Όπως είπε στην ΕΡΤ η κυρία Λεονταρή, σε τέτοιες καταστάσεις η ΕΛ.ΑΣ. έχει την ευθύνη της ταυτοποίησης, η οποία γίνεται αποκλειστικά μέσω DNA. Γι’ αυτόν τον λόγο, με εξαίρεση μια οικογένεια που αναγνώρισε χθες το παιδί της, επίσημα «δεν έχει ταυτοποιηθεί κανείς». «Θεωρούνται αγνώστων στοιχείων μέχρι να υπάρξει ταυτοποίηση μέσω DNA, όπως προβλέπεται από το πρωτόκολλο για τις μαζικές καταστροφές. Μόνο μια οικογένεια αναγνώρισε το παιδί της χθες, Τετάρτη, και σταματήσαμε κατόπιν παρέμβασης της αστυνομίας», σημείωσε η ιατροδικαστής. Σύμφωνα με την ίδια, περίπου 50 οικογένειες έχουν δώσει DNA και έχουν δηλώσει απώλεια, ενώ αναμένεται και σήμερα να φτάσουν σοροί στα νοσοκομεία της Λάρισας. Τέλος, σύμφωνα με ρεπορτάζ της ΕΡΤ, ο αριθμός των αγνοούμενων υπολογίζεται μέχρι στιγμής σε 19. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302172/tragodia-sta-tempi-me-varies-katigories-ston-eisaggelea-o-stathmarchis/,Κοινωνία,Τραγωδία στα Τέμπη: Με βαριές κατηγορίες στον εισαγγελέα ο σταθμάρχης,2023-03-02T07:51:17+02:00,"
Ιωάννα Μάνδρου","Αντιμέτωπος με βαρύτατες κατηγορίες θα βρεθεί σήμερα ενώπιον του εισαγγελέα ο σταθμάρχης της Λάρισας, ο οποίος ευθύνεται για το τραγικό δυστύχημα στα Τέμπη που έχει προκαλέσει θλίψη και θρήνο στο πανελλήνιο. Η ποινική δίωξη σε βάρος του για τα εγκληματικά του λάθη θα αφορά σε ανθρωποκτονίες από αμέλεια κατά συρροή και σωματικές βλάβες με τον ίδιο ποινικό χαρακτηρισμό, ενώ η κατηγορία της διατάραξης της ασφάλειας συγκοινωνιών σε βάρος του είναι η σοβαρότερη (κακούργημα) που επισύρει με βάση πρόσφατη τροποποίηση του Ποινικού Κώδικα (άρθρο 291) ποινές από δέκα χρόνια κάθειρξη ως ισόβια. Ο ποινικά διωκόμενος σταθμάρχης, το μοιραίο πρόσωπο της τραγωδίας, απολογούμενος χθες ενώπιον εισαγγελέα στις προανακριτικές αρχές, ομολόγησε τα τραγικά και ολέθρια λάθη του που είχαν ως αποτέλεσμα να συμβεί η ανείπωτη τραγωδία. Σύμφωνα με πληροφορίες από αρμόδιες πηγές, ο σταθμάρχης κατά την απολογία του παραδέχθηκε πλήρως ότι έβαλε την αμαξοστοιχία σε λάθος τροχιά, ότι δεν κατάλαβε το λάθος του για να το διορθώσει καθώς είχε χρόνο, και αντιλήφθηκε τι είχε κάνει μόνον όταν έμαθε για το τραγικό δυστύχημα. Οι έρευνες που βρίσκονται σε πλήρη εξέλιξη με την εποπτεία του προϊσταμένου της Εισαγγελίας Εφετών Λάρισας Σταμάτη Δασκαλόπουλου έπειτα από εντολή του Εισαγγελέα του Αρείου Πάγου Ισίδωρου Ντογιάκου κινούνται προς κάθε κατεύθυνση για την διακρίβωση των αιτιών που οδήγησαν στην πρωτοφανή τραγωδία. Λόγω της μείζονος σοβαρότητας των ερευνών, ο κ. Δασκαλόπουλος έχει από χθες δώσει εντολή και παρίστανται εισαγγελείς, τόσο στο στάδιο της αστυνομικής προανάκρισης, όσο και στον τόπο του τραγικού δυστυχήματος, όπου συλλέγονται τα δεδομένα για να συνταχθεί έκθεση αυτοψίας του μοιραίου συμβάντος, γεγονός που διενεργείται ήδη από κλιμάκιο έμπειρων στελεχών της Τροχαίας Λάρισας. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302142/tragodia-sta-tempi-xekinoyn-kai-pali-oi-ereynes-sto-trito-vagoni-ston-anakriti-o-stathmarchis/,Κοινωνία,Τραγωδία στα Τέμπη: Συνεχίζονται οι έρευνες για αγνοούμενους,2023-03-02T07:28:45+02:00,"
Newsroom","Με το πρώτο φως της μέρας ξεκίνησαν εκ νέου σήμερα Πέμπτη οι έρευνες από τα σωστικά συνεργεία και τα γερανοφόρα οχήματα στο τρίτο βαγόνι της μοιραίας αμαξοστοιχίας IC62, η οποία συγκρούστηκε αργά το βράδυ της Τρίτης με εμπορικό τρένο στην περιοχή Ευαγγελισμός, κοντά στα Τέμπη. Χθες Τετάρτη, κατά την διάρκεια της έρευνας, επιχείρησαν 72 πυροσβέστες με 24 οχήματα, 3 ομάδες της Ειδικής Μονάδας Αντιμετώπισης Καταστροφών και 2 ομάδες της Ειδικής Μονάδας Δασικών Επιχειρήσεων, ενώ συνεχής είναι η παρουσία του Εθνικού Κέντρου Άμεσης Βοήθειας. Οι επιβεβαιωμένοι νεκροί που έχουν ανασυρθεί μέχρι στιγμής από τα συντρίμμια της επιβατικής αμαξοστοιχίας ανέρχονται σε 43, σύμφωνα με την ιατροδικαστική υπηρεσία της Λάρισας. Παράλληλα συνεχίστηκε, μέχρι αργά χθες, και η ταυτοποίηση των σορών από τους συγγενείς τους, στο Γενικό Νοσοκομείο με τη διαδικασία της λήψης DNA, ενώ οι συγγενείς των θυμάτων και των τραυματιών αργότερα κατευθύνθηκαν προς τα ξενοδοχεία που έχουν διατεθεί για να τους φιλοξενήσουν. Αξίζει να σημειωθεί πως φίλοι και συγγενείς αναζητούν ακόμα αγνοούμενους και κάνουν ότι είναι δυνατόν να τους εντοπίσουν. Με μηνύματα ακόμα και στα social media ζητούν πληροφορίες για τους δικούς τους ανθρώπους. Όσον αφορά στους νοσηλευόμενους επιβάτες, από τους 72, δεκαπέντε πήραν χθες εξιτήριο, ενώ 57 επιβάτες παραμένουν για νοσηλεία στα δύο νοσοκομεία της Λάρισας (Πανεπιστημιακό και Γενικό). Έξι από τους τραυματίες, όλοι τους νέοι άνθρωποι ηλικίας 21-26 ετών, νοσηλεύονται στη Μονάδα Εντατικής Θεραπείας. Σύμφωνα με ρεπορτάζ της ΕΡΤ, μάχη για τη ζωή τους δίνουν ένας νεαρός με κρανιοεγκεφαλικές κακώσεις, καθώς και δύο κοπέλες με βαριά εγκαύματα. Στον εισαγγελέα και στον ανακριτή θα προσαχθεί σήμερα ο σταθμάρχης της Λάρισας, ο οποίος είναι αντιμέτωπος με βαριές κατηγορίες, ενώ φέρεται ότι παραδέχθηκε το μοιραίο λάθος του. Επίσης, στον τόπο της τραγωδίας θα γίνει αυτοψία του δυστυχήματος από την Τροχαία της Λάρισας. Σύμφωνα με πληροφορίες, ο σταθμάρχης Λάρισας προχώρησε σε πλήρη ομολογία. Ο συλληφθείς όχι μόνον παραδέχθηκε ότι έβαλε τη μοιραία αμαξοστοιχία σε λάθος τροχιά, πρόσθεσε ότι κατάλαβε το εγκληματικό λάθος μόλις πληροφορήθηκε για το τραγικό δυστύχημα. Τότε, όπως ανέφερε απολογούμενος, αντιλήφθηκε τις συνέπειες των όσων είχε κάνει, δρομολογώντας την επιβατική αμαξοστοιχία σε λάθος ράγες. Στη δημοσιότητα δόθηκε βίντεο από τη στιγμή της σύγκρουσης των δύο τρένων, ενώ η είδηση έκανε τον γύρο του κόσμου και για μεγάλο διάστημα κυριάρχησε στα μεγαλύτερα διεθνή ΜΜΕ. Ο πρωθυπουργός Κυριάκος Μητσοτάκης, αφού επισκέφτηκε το σημείο της τραγωδίας, σε δήλωση του δεσμεύθηκε ότι οι ευθύνες θα αποδοθούν, αναφέροντας παράλληλα ότι θα συσταθεί ανεξάρτητη και υπερκομματική επιτροπής εμπειρογνωμόνων. Ανακοίνωσε ότι ο υπουργός Επικρατείας Γιώργος Γεραπετρίτης αναλαμβάνει μεταβατικός υπουργός Μεταφορών και επισήμανε ότι «όλα δείχνουν πως το δράμα οφείλεται, δυστυχώς, κυρίως σε τραγικό ανθρώπινο λάθος». Είχε προηγηθεί νωρίτερα η παραίτηση του υπουργού Μεταφορών και Υποδομών, Κώστα Αχ. Καραμανλή. «Είναι αυτό που νιώθω καθήκον μου να πράξω ως ελάχιστη ένδειξη σεβασμού στη μνήμη των ανθρώπων που έφυγαν τόσο άδικα και αναλαμβάνοντας την ευθύνη για τα διαχρονικά λάθη του ελληνικού κράτους και του πολιτικού συστήματος», ανέφερε σε δήλωσή του. Παράλληλα, τριήμερο εθνικό πένθος μεταξύ 1-3 Μαρτίου 2023, με μεσίστια έπαρση σημαίας σε όλα τα δημόσια κτίρια και αναστολή των δημοσίων εορταστικών εκδηλώσεων, κήρυξε χθες ο πρωθυπουργός. Στη διεξαγωγή έκτακτης αιμοδοσίας προχωρούν η Περιφέρεια Αττικής και κάποιοι δήμοι, προκειμένου να συνδράμουν στην ανάγκη που υπάρχει για τους τραυματίες του τραγικού σιδηροδρομικού δυστυχήματος στα Τέμπη. Σε έκτακτη εθελοντική αιμοδοσία καλεί τους πολίτες ο δήμος Αθηναίων σήμερα, Πέμπτη 2 Μαρτίου, από τις 10:00 – 15:00: Ο δήμος Ηλιούπολης ανακοίνωσε πως θα την πραγματοποιήσει στο Περιφερειακό Γενικό Νοσοκομείο Αθηνών «Γεώργιος Γεννηματάς» σε συνεργασία με το Κέντρο Αιμοδοσίας του Νοσοκομείου, καθημερινά από τις 8:30 το πρωί έως τις 6 το απόγευμα και το σαββατοκύριακο από τις 8:30 το πρωί έως τις 2 το μεσημέρι. Έκτακτη αιμοδοσία για την κάλυψη των αναγκών των τραυματιών από την τραγωδία στα Τέμπη, θα πραγματοποιηθεί σήμερα  Πέμπτη 2/3 στο ισόγειο του κεντρικού κτιρίου της Περιφέρειας Αττικής (Συγγρού 15-17) από τις 9.00 π.μ. έως τις 1.30 μ.μ. Παρόμοιες αιμοδοσίες έχουν προγραμματιστεί και σε πολλές περιοχές σε όλη τη χώρα. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562302094/tragodia-sta-tempi-oi-ipa-epainoyn-to-ergo-ton-diasoston/,Κοινωνία,Τραγωδία στα Τέμπη: Οι ΗΠΑ επαινούν το έργο των διασωστών,2023-03-02T06:53:33+02:00,"
Newsroom","Τα συλλυπητήρια των Ηνωμένων Πολιτειών για το τραγικό σιδηροδρομικό δυστύχημα στην περιοχή των Τεμπών εξέφρασε ο Αμερικανός υπουργός Εξωτερικών Αντονι Μπλίνκεν στον Ελληνα ομόλογο του Νίκο Δένδια κατά τη διάρκεια τηλεφωνικής συνομιλίας. Οπως αναφέρει η ανακοίνωση του Στέιτ Ντιπάρτμεντ, «ο υπουργός Εξωτερικών, Αντονι Μπλίνκεν, συνομίλησε σήμερα (Τετάρτη) με τον Ελληνα υπουργό Εξωτερικών, Νίκο Δένδια, για να εκφράσει τα συλλυπητήριά του για την τραγωδία στην περιοχή των Τεμπών, όπου η σύγκρουση των τρένων στοίχισε τη ζωή σε τουλάχιστον 40 ανθρώπους και οδήγησε στον τραυματισμό άλλων 85. Ο υπουργός τόνισε ότι οι Ηνωμένες Πολιτείες στέκονται δίπλα στον ελληνικό λαό σε αυτή τη δύσκολη στιγμή». Στην ίδια γραμμή κινήθηκε και ο εκπρόσωπος του αμερικανικού υπουργείου Εξωτερικών, Νεντ Πράις, ο οποίος μιλώντας λίγο αργότερα από το βήμα του Στέιτ Ντιπάρτμεντ εξέφρασε την αλληλεγγύη των ΗΠΑ προς την Ελλάδα. «Καθώς συνεχίζουμε να βλέπουμε τον αριθμό των νεκρών να αυξάνεται, θέλω να εκφράσω τα ειλικρινή μας συλλυπητήρια στον ελληνικό λαό για την τραγική απώλεια ανθρώπινων ζωών στη σύγκρουση των τρένων που σημειώθηκε τη νύχτα στην πόλη των Τεμπών. Αυτή τη στιγμή υπάρχουν αναφορές για 36 νεκρούς και 85 τραυματίες, καθιστώντας αυτή την πιο θανατηφόρα σύγκρουση τρένων στην ιστορία της Ελλάδας», ανέφερε ο κ. Πράις. «Στέλνουμε τα θερμά μας συλλυπητήρια στους οικείους όσων χάθηκαν και τις καλύτερες ευχές μας για ταχεία ανάρρωση στους τραυματίες. Αυτό ακριβώς ήταν το μήνυμα που μετέφερε ο υπουργός Μπλίνκεν νωρίτερα στον Έλληνα ομόλογό του όταν μίλησαν τηλεφωνικά. Οι Ηνωμένες Πολιτείες στέκονται στο πλευρό της φίλης μας Ελλάδας και επαινούμε την απίστευτη αφοσίωση των διασωστών που εργάζονται ακούραστα για να σώσουν ζωές και να φροντίσουν τους τραυματίες», πρόσθεσε. Πηγή: ΑΠΕ-ΜΠΕ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/politics/562301563/i-tragodia-sta-tempi-kai-ta-senaria-gia-ton-chrono-ton-eklogon/,Κυβέρνηση,Η τραγωδία στα Τέμπη και τα σενάρια για τον χρόνο των εκλογών,2023-03-02T08:13:58+02:00,"
Σταύρος Παπαντωνίου","Τη σύσταση ανεξάρτητης και υπερκομματικής επιτροπής εμπειρογνωμόνων που θα ερευνήσει τα αίτια του δυστυχήματος στα Τέμπη ανακοίνωσε ο πρωθυπουργός Κυριάκος Μητσοτάκης, αμέσως μετά την επιστροφή του το απόγευμα της Τετάρτης από τον τόπο της τραγωδίας. «Ο υπουργός Υποδομών και Μεταφορών Κώστας Καραμανλής, αναλαμβάνοντας την αντικειμενική πολιτική ευθύνη, υπέβαλε αμέσως την παραίτησή του. Το ίδιο και οι επικεφαλής του ΟΣΕ και της ΕΡΓΟΣΕ», είπε και πρόσθεσε πως «η στάση του τον τιμά, καθώς όλα δείχνουν πως το δράμα οφείλεται, δυστυχώς, κυρίως σε τραγικό ανθρώπινο λάθος». Ανακοινώνοντας πως μεταβατικός υπουργός αναλαμβάνει ο κ. Γεραπετρίτης, ο πρωθυπουργός ανέφερε τη σύσταση της επιτροπής, «που θα εξετάσει πλήρως τα αίτια του δυστυχήματος» αλλά «θα εξετάσει και τις διαχρονικές καθυστερήσεις στην υλοποίηση των σιδηροδρομικών έργων». Ο πρωθυπουργός τόνισε ακόμα πως «το “ποτέ ξανά” που άκουσα στη Λάρισα δεν θα μείνει λόγος κενός» και η πολιτεία θα σταθεί δίπλα στις οικογένειες των θυμάτων. Ουσιαστικά ο πρωθυπουργός περιέγραψε τα όσα είχαν διαφανεί ήδη κατά την πρωινή επίσκεψή του στον τόπο της τραγωδίας, όπου και εξέφρασε τη βούληση αυτή να μη μείνει ατιμώρητη: «Θα κάνουμε ό,τι περνά από το χέρι μας για να μην ξανασυμβεί ποτέ κάτι τέτοιο», είχε αναφέρει. Αναπόφευκτα η ανείπωτη τραγωδία άνοιξε και τη συζήτηση για τον χρόνο των εκλογών. Βάσει του σχεδιασμού που κινείτο η κυβέρνηση οι εκλογές προορίζονταν για τις 9 Απριλίου, ενώ αναμενόταν να προκηρυχθούν την επόμενη εβδομάδα, πιθανότατα στις 8 Μαρτίου, με τη Βουλή να κλείνει δύο μέρες αργότερα. Αύριο, μάλιστα, θα ελάμβανε χώρα κατά πάσα πιθανότητα το τελευταίο υπουργικό συμβούλιο, το οποίο δεν θα γίνει καθώς στη χώρα έχει κηρυχθεί τριήμερο πένθος. Το ερώτημα είναι πλέον εάν το αρχικό πλάνο μπορεί να τηρηθεί. Το πρώτο σενάριο λέει πως οι εκλογές μπορεί να γίνουν βάσει του αρχικού σχεδιασμού, καθώς τα νομοσχέδια που θα έρχονταν την επόμενη εβδομάδα στη Βουλή –ορισμένα αποτελούν προαπαιτούμενα για εκταμίευση πόρων από το Ταμείο Ανάκαμψης– προλαβαίνουν «έστω οριακά», όπως αναφέρει πηγή, να έρθουν κανονικά και ακολούθως να τηρηθεί το χρονοδιάγραμμα. Οι εκλογές, ο βασικός σχεδιασμός για τις 9 Απριλίου, το χρονοδιάγραμμα και τα σενάρια. Υπάρχει όμως και δεύτερο σενάριο που λέει πως η Βουλή θα παραμείνει ανοιχτή για μία εβδομάδα και θα κλείσει τελικά στις 17 Μαρτίου και όχι στις 10 του μηνός. Αυτό θα πρέπει να συμβεί καθώς κατά κοινοβουλευτικές πηγές, λόγω του τριήμερου πένθους η Βουλή έχει κλείσει και δεν προλαβαίνει να ολοκληρωθεί η διαδικασία κατάθεσης και ψήφισης των νομοσχεδίων. Σε αυτή την περίπτωση το ερώτημα είναι εάν οι εκλογές προλαβαίνουν να γίνουν στις 9 Απριλίου. Συνταγματικά η απάντηση είναι θετική, καθώς το Σύνταγμα προβλέπει 21 μέρες ως μίνιμουμ προεκλογικής περιόδου και ο πρωθυπουργός μπορεί να προκηρύξει εκλογές έως τις 19 Μαρτίου και να γίνουν στις 9 Απριλίου. Πρακτικά ωστόσο ο χρόνος των 21 ημερών είναι ασφυκτικός για την προετοιμασία των διαδικαστικών των εκλογών. Το τρίτο σενάριο λέει πως οι εκλογές μπορεί να μετατεθούν για τις 23 Απριλίου, δηλαδή δύο εβδομάδες μετά. Σύμφωνα με πληροφορίες της «Κ», από το υπουργείο Εσωτερικών μεταξύ των δύο εκλογών δεν μπορούν να μεσολαβήσουν λιγότερες από 40 ημέρες. Συνεπώς εάν οι πρώτες εκλογές ελάμβαναν χώρα στις 23 Απριλίου, τότε οι δεύτερες δεν θα μπορούσαν να γίνουν νωρίτερα από τις 4 Ιουνίου, κάτι πρακτικά αδύνατο καθώς 1 Ιουνίου ξεκινούν οι Πανελλαδικές. Το τελευταίο σενάριο είναι να απομακρυνθούν περαιτέρω και οι πρώτες κάλπες, δηλαδή να πάνε τον Μάιο. Είτε στις 14 Μαΐου με τις επαναληπτικές να πηγαίνουν στις 2 Ιουλίου, δηλαδή 49 μέρες μετά καθώς στις 42 ημέρες θα διεξάγονται ακόμα Πανελλαδικές, είτε στις 21 Μαΐου με τις επαναληπτικές να γίνονται 42 ημέρες μετά και πάλι στις 2 Ιουλίου. "
kathimerini.gr,https://www.kathimerini.gr/society/562301533/tragodia-sta-tempi-michanodigos-stin-k-san-na-pernas-kokkina-fanaria/,Κοινωνία,Τραγωδία στα Τέμπη – Μηχανοδηγός στην «Κ»: «Σαν να περνάς κόκκινα φανάρια»,2023-03-02T12:22:17+02:00,"
Γιάννης Παπαδόπουλος","Ευθύνες στον σταθμάρχη Λάρισας που είχε βάρδια τη βραδιά του δυστυχήματος στα Τέμπη, αποδίδουν μηχανοδηγοί που μίλησαν στην «Κ». «Είναι τραγικό το λάθος, βρίσκονταν δύο τρένα στην ίδια γραμμή. Δεν ξέρω για ποιο λόγο συνέβη, εάν ήταν από άγνοια ή επιπολαιότητα», αναφέρει μηχανοδηγός ο οποίος είχε περάσει ώρες νωρίτερα από το ίδιο σημείο με άλλη αμαξοστοιχία. Σε δηλώσεις του ο πρόεδρος του σωματείου μηχανοδηγών Κώστας Γενηδούνιας υποστήριξε ότι όλα γίνονται χειροκίνητα. Ανέφερε ότι για την κίνηση των τρένων οι πληροφορίες δίνονται από σταθμάρχη σε σταθμάρχη μέσω ασυρμάτου. «Μας λέει ο σταθμάρχης στην Αθήνα θα πάτε μέχρι το Μενίδι, μετά μέχρι την Οινόη, συνολικά αυτό γίνεται 15 φορές από Αθήνα για Θεσσαλονίκη», είπε. Το 2010, για τις ανάγκες ρεπορτάζ, είχα ταξιδέψει μέσα στην καμπίνα του μηχανοδηγού από την Αθήνα με προορισμό τη Θεσσαλονίκη. Εκείνη την περίοδο οι μηχανοδηγοί προετοιμάζονταν για κινητοποιήσεις καθώς προβλεπόταν δραματική μείωση του συνολικού αριθμού των σιδηροδρομικών υπαλλήλων μέσω μετατάξεων και συνταξιοδοτήσεων. «Φαντάζεστε την Ελλάδα χωρίς τρένο;» ήταν το ερώτημα που έθεταν στις αφίσες τους. Ξεκινώντας τότε από την Αθήνα περάσαμε από μια γραμμή λεηλατημένη. Εμποροι παλιοσίδερων από το ύψος του Μενιδίου έκοβαν τα καλώδια ηλεκτροκίνησης για να τα κάψουν και να συλλέξουν τον χαλκό. Σε κάποια σημεία δεν υπήρχαν καθόλου καλώδια και σε άλλα είχαν χαλαρώσει τόσο πολύ που υπήρχε κίνδυνος να χτυπήσουν το παρμπρίζ. «Εδώ το τρένο το πάνε οι άνθρωποι, όχι η τεχνολογία», έλεγε ο τότε πρόεδρος του σωματείου των μηχανοδηγών, Νώντας Θεοδωρόπουλος. «Για εμάς οποιοδήποτε λάθος σαν κι αυτό στη Λάρισα θα είναι θανατηφόρο», λένε στην «Κ» οι μηχανοδηγοί. Ο μηχανοδηγός είχε λάβει ένα χαρτί με 48 σημεία βραδυπορίας στη διαδρομή μας. Ηταν, τότε, κομμάτια της γραμμής στα οποία γίνονταν για πολύ καιρό εργασίες ή είχαν προκύψει προβλήματα στη φωτοσήμανση και έπρεπε να ελαττωθεί η ταχύτητα. Τότε, το 2010, από τον Πειραιά μέχρι τους Αγίους Αναργύρους δεν υπήρχαν φωτοσήματα, στο τμήμα Οινόης – Τιθορέας ήταν εκτός λειτουργίας και από Δομοκό έως Θεσσαλονίκη άλλα άναβαν και άλλα όχι. Εάν ήταν κόκκινα σήμαινε ότι το σύστημα δεν λειτουργεί. Ο μηχανοδηγός έπρεπε να κόψει ταχύτητα και να συνεννοηθεί μέσω ασυρμάτου ή ακόμη και μέσω κινητού με τον σταθμάρχη για να δει πού βρίσκεται το άλλο τρένο και εάν είναι ανοιχτή η γραμμή. Ενας από τους μηχανοδηγούς σε εκείνη τη διαδρομή έλεγε ότι γνωρίζει καλά το δίκτυο και τις καμπύλες του, ήξερε πού μπορούσε να επιταχύνει και πού όχι. Τότε είχαμε φτάσει στη Θεσσαλονίκη με 38 λεπτά καθυστέρηση. Τι άλλαξε 13 χρόνια μετά; Μηχανοδηγός που μίλησε στην «Κ» λέει ότι η φωτοσήμανση λειτουργεί πλέον σε κάποια σημεία, όπως στο τμήμα από την Τιθορέα μέχρι Δομοκό και με ελάχιστα προβλήματα από Δομοκό μέχρι Λάρισα. Υπάρχουν όμως άλλα σημεία του δικτύου χωρίς φωτοσήμανση, καθώς και σχετικές καταγγελίες του σωματείου των μηχανοδηγών για ελλείψεις. «Είναι σαν να πηγαίνεις σε ένα δρόμο με κόκκινα φανάρια και να σου λένε πέρασέ τα», λέει ο μηχανοδηγός. «Για εμάς οποιοδήποτε λάθος σαν κι αυτό στη Λάρισα θα είναι θανατηφόρο», προσθέτει. "
kathimerini.gr,https://www.kathimerini.gr/society/562301530/tragodia-sta-tempi-ston-eisaggelea-simera-o-stathmarchis-larisas-paradechthike-to-moiraio-sfalma-toy/,Κοινωνία,Τραγωδία στα Τέμπη: Στον εισαγγελέα σήμερα ο σταθμάρχης Λάρισας – Παραδέχθηκε το μοιραίο σφάλμα του,2023-03-02T07:25:43+02:00,"
Ιωάννα Μάνδρου","Προς κάθε κατεύθυνση και με γρήγορους ρυθμούς κινούνται οι έρευνες για το τραγικό δυστύχημα στα Τέμπη με εντολή του εισαγγελέα του Αρείου Πάγου, Ισίδωρου Ντογιάκου, ο οποίος παρενέβη άμεσα χθες το πρωί, διατάσσοντας εισαγγελική εποπτεία στο ανώτατο επίπεδο για το σύνολο των ερευνών. Η εποπτεία ανατέθηκε στον ανώτατο εισαγγελικό λειτουργό της περιοχής, τον προϊστάμενο της Εισαγγελίας Εφετών Λάρισας, Σταμάτη Δασκαλόπουλο, εμπειρότατο εισαγγελέα, που βρέθηκε επί τόπου από νωρίς χθες το πρωί, ενώ όρισε εισαγγελείς να παρίστανται στην προανακριτική απολογία του σταθμάρχη της Λάρισας αλλά και στον τόπο του δυστυχήματος. Ο σταθμάρχης της Λάρισας, σύμφωνα με πληροφορίες της «Κ», όχι μόνον παραδέχθηκε ενώπιον εισαγγελέα τις εγκληματικές παραλείψεις του και πως έβαλε την αμαξοστοιχία σε λάθος τροχιά, αλλά πρόσθεσε ότι κατάλαβε το μοιραίο λάθος μόλις πληροφορήθηκε για το τραγικό δυστύχημα. Ο συλληφθείς προσάγεται σήμερα το πρωί στον εισαγγελέα με βαρύτατες κατηγορίες για ανθρωποκτονίες από αμέλεια κατά συρροήν και σωματικές βλάβες με τον ίδιο ποινικό χαρακτηρισμό, κυρίως όμως με τη βαριά κατηγορία της διατάραξης της ασφάλειας συγκοινωνιών, από την οποία προήλθαν θάνατοι, αδίκημα το οποίο με βάση πρόσφατη τροποποίηση του Ποινικού Κώδικα, είναι κακούργημα και επισύρει ποινές από δέκα χρόνια κάθειρξη έως και ισόβια. Η προσαγωγή του στον εισαγγελέα έχει οριστεί για σήμερα το πρωί, την ώρα που οι έρευνες κλιμακώνονται με τη σύνταξη εκθέσεως αυτοψίας στον τόπο του τραγικού δυστυχήματος – η αυτοψία γίνεται με εποπτεία εισαγγελέα. Παράλληλα με γρήγορους ρυθμούς, όσο αυτό είναι εφικτό, κινούνται εκτός από την Τροχαία Λάρισας που έχει αναλάβει την έκθεση αυτοψίας και οι πραγματογνωμοσύνες της Πυροσβεστικής αλλά και ειδικών στα σιδηροδρομικά ατυχήματα, που θα κληθούν να φωτίσουν τα αίτια της πρωτοφανούς τραγωδίας. Επιπλέον, σύμφωνα με πληροφορίες από εισαγγελικές πηγές, με πολύ μεγάλη δυσκολία, προχωρούσαν έως αργά χθες το βράδυ οι διαδικασίες ανεύρεσης των αγνοουμένων στον τόπο του δυστυχήματος. "
kathimerini.gr,https://www.kathimerini.gr/society/562301527/tragodia-sta-tempi-me-mikri-empeiria-sto-posto-toy-o-stathmarchis/,Κοινωνία,Τραγωδία στα Τέμπη: Με μικρή εμπειρία στο πόστο του ο σταθμάρχης,2023-03-02T10:22:00+02:00,"
Γιάννης Σουλιώτης","Ο ανθρώπινος παράγοντας είναι, όπως όλα δείχνουν, ο τελευταίος κρίκος στην αλυσίδα των λαθών και παραλείψεων που οδήγησαν στο πολύνεκρο σιδηροδρομικό δυστύχημα αργά τη νύχτα της Τρίτης στα Τέμπη. Ως βασικός υπαίτιος συνελήφθη ο 59χρονος σταθμάρχης Λάρισας, τον οποίο εξάλλου υπέδειξαν ως υπεύθυνο τρία στελέχη του ΟΣΕ και της Hellenic Train που κατέθεσαν σχετικά. Ο 59χρονος συνελήφθη από αστυνομικούς του τμήματος Τροχαίας Λάρισας το οποίο έχει την ευθύνη της προανάκρισης και εις βάρος του σχηματίστηκε δικογραφία σε βαθμό πλημμελήματος για τα αδικήματα της ανθρωποκτονίας από αμέλεια και της πρόκλησης σωματικών βλαβών κατά συρροήν από αμέλεια. Eίχε ήδη από τις πρώτες πρωινές ώρες προσαχθεί στην αστυνομική διεύθυνση Λάρισας και χθες και στις 10.30 π.μ. οδηγήθηκε ενώπιον του εισαγγελέα της πόλης Σταμάτη Δασκαλόπουλου και των αξιωματικών της ΕΛ.ΑΣ. για την παροχή εξηγήσεων. Σύμφωνα με την αρχική εκδοχή, ο σταθμάρχης ανακρινόμενος φέρεται να ισχυρίστηκε ότι κατά τη διάρκεια της βάρδιάς του έδωσε εντολή για την αλλαγή στις ράγες του σιδηροδρομικού δικτύου, ώστε τα δύο τρένα να μην κινηθούν στην ίδια γραμμή (όπως τελικά συνέβη), δίχως όμως να αντιληφθεί ότι το σύστημα δεν ανταποκρίθηκε. Είχε μόλις προ μηνών τοποθετηθεί στη θέση έπειτα από σύντομη εκπαίδευση, καθώς στο παρελθόν εργαζόταν σε άλλα πόστα του οργανισμού. Σε αυτή την εκδοχή των γεγονότων κατατείνει και φωτογραφία από το βιβλίο κίνησης του σταθμάρχη, που είδε χθες το φως της δημοσιότητας. Από αυτή προκύπτει ότι ο 59χρονος έδωσε εντολή στη μοιραία αμαξοστοιχία InterCity 62 να συνεχίσει το δρομολόγιό της έως και την είσοδο των Νέων Πόρων, προφανώς μη γνωρίζοντας ότι στην ίδια σιδηροδρομική γραμμή κινείται –με αντίθετη όμως κατεύθυνση– το φορτηγό τρένο. Το αποτέλεσμα ήταν το InterCity 62 που ταξίδευε προς Θεσσαλονίκη με 160 χιλιόμετρα την ώρα και η εμπορική αμαξοστοιχία που κινούνταν προς Αθήνα με 110 χιλιόμετρα την ώρα, να συγκρουστούν μετωπικά. Ταυτόχρονα, πάντως, πληροφορίες από αστυνομικές πηγές ανέφεραν ότι ο 59χρονος πριν από την έναρξη της επίσημης προανακριτικής του απολογίας παραδέχτηκε προφορικά στους αστυνομικούς ότι ο ίδιος υπέπεσε σε σφάλμα, ενώ και δικαστικές πηγές έκαναν λόγο για πλήρη παραδοχή του σφάλματος από τον 59χρονο. Συνάδελφος του συλληφθέντα, εξάλλου, φέρεται να δήλωσε σε συνέντευξή του στα ΜΜΕ ότι πριν από το μοιραίο δυστύχημα ένας άλλος συρμός είχε ακινητοποιηθεί στο ύψος των Τεμπών. Και ότι προκειμένου το ακινητοποιημένο τρένο να οδηγηθεί στον πλησιέστερο σταθμό, υπήρξαν αλλαγές στις ράγες, δίχως όμως ο σταθμάρχης που είχε βάρδια την ώρα του δυστυχήματος να μεριμνήσει ώστε να επαναφέρει το δίκτυο στην προηγούμενη κατάσταση. Προκαλεί αίσθηση πάντως ότι ο συλληφθείς είχε μόλις προ μηνών τοποθετηθεί στη θέση σταθμάρχη, παρακολουθώντας σύντομο πρόγραμμα εκπαίδευσης, καθώς στο παρελθόν εργαζόταν σε άλλα πόστα του οργανισμού. Από νωρίς χθες στο σημείο της τραγωδίας βρίσκονταν τέσσερις ομάδες αστυνομικών από τις Διευθύνσεις Εγκληματολογικών Ερευνών Αθήνας, Θεσσαλονίκης και Λάρισας, με 20 αστυνομικούς και αποστολή την ταυτοποίηση των σορών που ανασύρονταν από τα συντρίμμια. Εως αργά χθες οι αστυνομικοί είχαν πάρει δείγμα γενετικού υλικού από πάνω από 30 συγγενείς νεκρών και αγνοουμένων προκειμένου να προχωρήσουν σε αντιπαραβολή του με γενετικό υλικό που συλλεγόταν από το σημείο της σύγκρουσης. Η διαδικασία αναμένεται να ολοκληρωθεί τις επόμενες ημέρες, με τα στελέχη της Ελληνικής Αστυνομίας και του υπουργείου Προστασίας του Πολίτη να εκφράζουν φόβους ότι ο τελικός αριθμός των νεκρών από το δυστύχημα θα υπερβεί τους 50. "
kathimerini.gr,https://www.kathimerini.gr/society/562301506/tempi-10-erotiseis-apantiseis-gia-tin-tragodia/,Κοινωνία,Τέμπη: 10 ερωτήσεις – απαντήσεις για την τραγωδία,2023-03-02T09:23:19+02:00,"
Newsroom","Το δυστύχημα στα Τέμπη κόστισε τη ζωή σε δεκάδες ανθρώπους, αποτελώντας την πλέον πολύνεκρη σιδηροδρομική τραγωδία στην ιστορία της χώρας. Η «Κ» αναδεικνύει 10 κρίσιμα ερωτήματα για τις συνθήκες υπό τις οποίες έγινε η σύγκρουση των δύο αμαξοστοιχιών, αλλά και για το πλαίσιο υπό το οποίο λειτουργούν οι σιδηροδρομικές υποδομές στην Ελλάδα.  – Υπήρξε βλάβη στο ύψος του Παλαιοφαρσάλου και για αυτόν τον λόγο σημειώθηκε καθυστέρηση 48 λεπτών στο δρομολόγιο. Ωστόσο, μηχανοδηγοί που μίλησαν στην «Κ» αναφέρουν ότι μετά τη Λάρισα λειτουργούσαν και οι δύο γραμμές, και η άνοδος και η κάθοδος, και θα έπρεπε ο σταθμάρχης να επαναφέρει την επιβατική αμαξοστοιχία στο ρεύμα ανόδου. – Σύμφωνα με τις πρώτες εκτιμήσεις, λόγω της προϋπάρχουσας βλάβης μπήκε το επιβατικό τρένο στο ρεύμα καθόδου και παρέμεινε εκεί, ενώ θα έπρεπε να το επαναφέρουν στο ρεύμα ανόδου μετά τη Λάρισα. Κατά μια άλλη εκδοχή, ο σταθμάρχης είχε γυρίσει το «κλειδί» με το οποίο μετακινούνται οι ράγες για να πραγματοποιήσει ελιγμό τοπική αμαξοστοιχία και δεν επανέφερε. – Σύμφωνα με όσα δήλωσε ο πρόεδρος της Πανελλήνιας Ομοσπονδίας Σιδηροδρομικών, Γιάννης Ντίτσας, επί 12 λεπτά περίπου τα δύο τρένα στα Τέμπη κινούνταν στην ίδια ράγα χωρίς να υπάρχει ούτε σύστημα προειδοποίησης ούτε σύστημα αποφυγής σύγκρουσης. – Η επικοινωνία γίνεται και με ραδιοτηλέφωνα, τα οποία δεν δουλεύουν πάντα σε όλα τα τούνελ. – Δεν υπάρχει ακριβώς μαύρο κουτί όπως στα αεροπλάνα. Καταγράφονται όμως στοιχεία για την κίνηση του τρένου, την ταχύτητά του, το πού σταμάτησε. – Εκπρόσωπος της εταιρείας λέει στην «Κ» ότι δεν λειτουργεί το σύστημα ETCS, το οποίο παρακολουθεί σε πραγματικό χρόνο τη θέση των συρμών στο σιδηροδρομικό δίκτυο. – Οχι για το μεγαλύτερο μέρος του δικτύου. Εξαίρεση, το τμήμα Πλατύ – Προμαχώνας (περίπου 190 χλμ.) που λειτουργεί εδώ και μερικούς μήνες. Σε αντίθεση με το τμήμα Τιθορέα – Δομοκός, που ενώ έχει τοποθετηθεί, δεν έχει τεθεί σε λειτουργία. – Σύμφωνα με την επίσημη ανακοίνωση της εταιρείας, «το τρένο IC 62 αναχώρησε από την Αθήνα με 431 επιβάτες, στον σταθμό της Λάρισας αποβιβάστηκαν 81 άτομα και η αμαξοστοιχία συνέχισε την πορεία της με περίπου 350 επιβάτες». – Μόνο αν κλείνονται ηλεκτρονικά. Τα εισιτήρια που εκδίδονται στο γκισέ δεν είναι ονομαστικά, κάτι που κάνει τη διαδικασία της ταυτοποίησης αλλά και τον ακριβή υπολογισμό του αριθμού των επιβαινόντων πιο δύσκολο. – Είχε μόλις προ μηνών τοποθετηθεί στη θέση σταθμάρχη παρακολουθώντας σύντομο πρόγραμμα εκπαίδευσης, καθώς στο παρελθόν εργαζόταν σε άλλα πόστα του οργανισμού. "
kathimerini.gr,https://www.kathimerini.gr/society/562301503/tragodia-sta-tempi-dramatikes-proeidopoiiseis-gia-dystychima/,Κοινωνία,Τραγωδία στα Τέμπη: Δραματικές προειδοποιήσεις για δυστύχημα,2023-03-02T07:46:39+02:00,"
Δέσποινα Κόντη","«Δραματικές» προειδοποιήσεις για ένα πιθανό δυστύχημα είχαν απευθύνει εργαζόμενοι στον ελληνικό σιδηρόδρομο. Προειδοποιήσεις που επιβεβαιώθηκαν με τον πιο τραγικό τρόπο τη νύχτα της 28ης Φεβρουαρίου. Ο Χρ. Κατσιούλης, πρόεδρος της επιτροπής ΕΤCS (European Train Control System) της ΕΡΓΟΣΕ, παραιτήθηκε τον Απρίλιο του 2022 καταγγέλλοντας καθυστερήσεις και κακοδιαχείριση συμβάσεων για έργα που αφορούν τη σηματοδότηση και την ασφάλεια των γραμμών. Μάλιστα εξέφρασε και τους φόβους του για την ασφαλή κυκλοφορία των τρένων σε ορισμένα τμήματα του σιδηροδρομικού άξονα. Στην επιστολή του είχε επισημάνει πως εξαιτίας της μη τήρησης των συμβάσεων στο τμήμα Οινόη – Τιθορέα «θα επιτρέπεται η κυκλοφορία των τρένων στο εν λόγω τμήμα με 200 χλμ./ώρα, χωρίς σε αυτό να υπάρχει καμία ένδειξη της κατάστασης της γραμμής, ακόμη και θραύσης αυτής, με ό,τι αυτό συνεπάγεται στην ασφάλεια κυκλοφορίας των τρένων». Για ατυχήματα που «δεν έχουν τελειωμό», όσο δεν λαμβάνονται μέτρα προστασίας, και για την ασφαλή λειτουργία και κυκλοφορία των τρένων έκανε λόγο σε πρόσφατη ανακοίνωσή της η Δημοκρατική Ενωτική Συνδικαλιστική Κίνηση Σιδηροδρομικών (ΔΕΣΚ). Στις 7 Φεβρουαρίου 2023, η ΔΕΣΚ με αφορμή δύο ατυχήματα που είχαν σημειωθεί εκείνες τις ημέρες στον σιδηρόδρομο ανέφερε σε ανακοίνωσή της πως «είναι πλέον εξοργιστικό αυτά (τα ατυχήματα) να αποτελούν σχεδόν καθημερινό φαινόμενο και να μη λαμβάνεται κανένα ουσιαστικό μέτρο, να μη δρομολογείται καμία βελτίωση στην υποδομή και λειτουργία, να μην ελέγχονται οι εμπλεκόμενοι φορείς και να μην αναζητούνται ευθύνες». Η ΔΕΣΚ είχε σταθεί, μεταξύ άλλων, και στις αλληλοκατηγορίες του ΟΣΕ και της Hellenic Train, όταν καλούνται να διαχειριστούν κάποια κρίση στον σιδηρόδρομο. «Διάφοροι φορείς, ΟΣΕ και Hellenic Train αλληλομεταφέρουν τις ευθύνες τους, αλλά κανείς στο τέλος δεν φταίει», ανέφερε η ΔΕΣΚ στην ανακοίνωσή της, καταλήγοντας πως «δεν θα περιμένουμε το δυστύχημα που έρχεται, για να τους δούμε να χύνουν κροκοδείλια δάκρυα κάνοντας διαπιστώσεις». Η Πανελλήνια Ενωση Προσωπικού Ελξης πήγε ένα βήμα παρακάτω, καθώς τον περασμένο Νοέμβριο έστειλε εξώδικο προς το υπουργείο Μεταφορών και Υποδομών, τον ΟΣΕ, τη Ρυθμιστική Αρχή Σιδηροδρόμων και την Hellenic Train. «Διαπιστώνουμε διαρκώς την κακή κατάσταση της σιδηροδρομικής υποδομής, την έλλειψη συντήρησής της, τη μη λειτουργία φωτοσημάτων και τηλεδιοίκησης εδώ και πολλά έτη, τη μη λειτουργία του συστήματος ETCS (που προστατεύει από το ανθρώπινο λάθος)». Στο εξώδικο ανέφεραν και τρία περιστατικά εκτροχιασμού που έλαβαν χώρα σε διάστημα 2 μηνών: α) 1/8/2022, εκτροχιασμός αμαξοστοιχίας 1521 στην Τιθορέα, β) 10/10/2022 εκτροχιασμός προαστιακής αμαξοστοιχίας στο Λιανοκλάδι, γ) 21/10/2022 εκτροχιασμός τρένου στην περιοχή της Τιθορέας. Ολα τα σημερινά δρομολόγια της Hellenic Train αναστέλλονται λόγω απεργίας που ανακοίνωσε η Πανελλήνια Ομοσπονδία Σιδηροδρομικών. "
kathimerini.gr,https://www.kathimerini.gr/society/562301497/tragodia-sta-tempi-to-systima-perimenei-na-anavathmistei-ennea-chronia/,Κοινωνία,Τραγωδία στα Τέμπη: Το σύστημα περιμένει να αναβαθμιστεί εννέα χρόνια,2023-03-02T09:56:07+02:00,"
Γιώργος Λιάλιος","Στην Ελλάδα δεν λειτούργησε ποτέ ένα αυτόματο εθνικό σύστημα προστασίας των σιδηροδρομικών μεταφορών. Το ηλεκτρονικό σύστημα σηματοδότησης –συμβατό με εκείνο των υπόλοιπων ευρωπαϊκών χωρών– εγκαταστάθηκε, αλλά δεν λειτούργησε λόγω βλαβών και δολιοφθορών, ενώ το έργο αποκατάστασης και αναβάθμισής του, που ξεκίνησε το 2014, δεν έχει ακόμη ολοκληρωθεί, έχοντας ήδη λάβει επτά παρατάσεις. Με τέτοιου είδους συστήματα το τραγικό δυστύχημα θα είχε αποφευχθεί, καθώς εξασφαλίζουν ότι τα τρένα «επικοινωνούν» μεταξύ τους και με τις τροχιές, καθώς και με ένα κέντρο ελέγχου. Ηδη από τα μέσα της δεκαετίας του 2000 η Ευρωπαϊκή Επιτροπή έθεσε σε προτεραιότητα τη δημιουργία ενός ενιαίου συστήματος διαχείρισης της σιδηροδρομικής κυκλοφορίας στην Ευρώπη. Σύμφωνα με έκθεση του Ευρωπαϊκού Ελεγκτικού Συνεδρίου, μέσω του Γ΄ ΚΠΣ και του ΕΣΠΑ διατέθηκαν από το 2007 έως το 2020 σχεδόν 4 δισ. ευρώ, χωρίς τα αναμενόμενα αποτελέσματα. Με βάση έναν κανονισμό του 2016, όλες οι χώρες έπρεπε να συντάξουν «εθνικά σχέδια εφαρμογής» των νέων συστημάτων. Η έκθεση που υπέβαλε το 2018 το υπουργείο Υποδομών αποκαλύπτει το τέλμα στο οποίο είχε περιπέσει η υπόθεση. Οπως αναφέρεται, στο βασικό σιδηροδρομικό δίκτυο της χώρας (Κιάτο – Αθήνα – Θεσσαλονίκη – Προμαχώνας) είχε ήδη εγκατασταθεί σύστημα αμφίδρομης σηματοδότησης με τηλεδιοίκηση. «Το εν λόγω σύστημα, λόγω εκτεταμένων βλαβών και δολιοφθορών που υπέστη μετά την αρχική του θέση σε λειτουργία, σήμερα παρουσιάζει μεγάλα προβλήματα», αναφέρεται. «Η αποκατάσταση – αναβάθμιση του συστήματος για το τμήμα ΣΚΑ (Συγκοινωνιακό Κέντρο Αχαρνών) – Θεσσαλονίκη – Προμαχώνας ξεκίνησε το 2014 και προγραμματίζεται να ολοκληρωθεί στις αρχές του 2019», αναφέρει η έκθεση. «Το μόνο που λειτουργούσε ήταν το σύστημα φωνητικής ραδιοκάλυψης GMS-R, πλην των τμημάτων Τιθορέα – Δομοκός (που ήταν υπό κατασκευή), Κιάτο – Πάτρα και Θεσσαλονίκη – Ειδομένη (707 χλμ., 103 σταθμοί βάσης και 70 τερματικά σταθμαρχών)». Το υπουργείο Υποδομών και Μεταφορών κατέθεσε στις κοινοτικές Αρχές ένα χρονοδιάγραμμα για τον σταδιακό εκσυγχρονισμό των σιδηροδρομικών γραμμών. Αυτό προέβλεπε την ολοκλήρωση του τμήματος Τρεις Γέφυρες – ΣΚΑ – Θεσσαλονίκη – Προμαχώνας το 2020 και των υπολοίπων από το 2025 έως το 2030. Η βασική σύμβαση για το έργο «Ανάταξη του συστήματος σηματοδότησης – τηλεδιοίκησης και αντικατάσταση 70 αλλαγών τροχιάς σε εντοπισμένα τμήματα του άξονα Αθήνα – Θεσσαλονίκη» υπεγράφη τον Σεπτέμβριο του 2014 ανάμεσα στην ΕΡΓΟΣΕ και την κοινοπραξία ΤΟΜΗ – Alstom. Η τελευταία είναι μία από τις οκτώ ευρωπαϊκές επιχειρήσεις που ανέπτυξαν, υπό την εποπτεία της Ε.Ε., το βιομηχανικό σκέλος του συστήματος διαλειτουργικότητας και ασφάλειας των ευρωπαϊκών σιδηροδρόμων. Η νέα προθεσμία ολοκλήρωσης ορίστηκε για τον Μάρτιο που διανύουμε, με τον προϋπολογισμό να είναι υψηλότερος κατά 20 εκατ. ευρώ.     Η σύμβαση είχε αρχικό προϋπολογισμό 41 εκατ. ευρώ και προθεσμία ολοκλήρωσης δύο ετών. Ομως, από το 2016 άρχισε να λαμβάνει παρατάσεις: συνολικά έλαβε επτά, η τελευταία στις 7 Δεκεμβρίου 2022, με νέα προθεσμία ολοκλήρωσης τον Μάρτιο του 2023 και τον προϋπολογισμό του έργου να έχει πλέον ανέβει στα 51,2 εκατ. ευρώ. Παράλληλα, μαζί με την τελευταία παράταση η ΕΡΓΟΣΕ υπέγραψε και μια συμπληρωματική σύμβαση, ύψους 13,3 εκατ. ευρώ, με την ίδια προθεσμία ολοκλήρωσης. Να σημειωθεί ότι τον Ιανουάριο του 2021 η ΤΟΜΗ (θυγατρική της «Ελλάκτωρ») αποχώρησε από την κοινοπραξία, με την Alstom να αναλαμβάνει και το δικό της κομμάτι του έργου. Τι παραδόθηκε από το έργο; Σύμφωνα με πηγές του υπουργείου Υποδομών, το έργο είχε «παγώσει» το 2017-2019 εξαιτίας σοβαρών διαφωνιών ανάμεσα στην ΕΡΓΟΣΕ και τον ανάδοχο. Για παράδειγμα, το σύστημα «επικοινωνίας» που είχε τοποθετηθεί από άλλο ανάδοχο στις τροχιές, δεν ήταν συμβατό με τα συστήματα της Alstom. Τελικώς, μέσω της συμπληρωματικής σύμβασης οι διαφορές λύθηκαν, το έργο «ξεκόλλησε» και τον Δεκέμβριο του 2021 η Alstom παρέδωσε το σύστημα σηματοδότησης για το τμήμα Θεσσαλονίκη – Προμαχώνας και το σύστημα τηλεδιοίκησης για το τμήμα Πλατύ – Προμαχώνας (περίπου 190 χλμ.). Επίσης, τον Μάιο του 2022 παραδόθηκε η τηλεδιοίκηση του τμήματος Τιθορέα – Δομοκός, το οποίο στην πραγματικότητα δεν έχει ακόμη λειτουργήσει. Μάλιστα τον Οκτώβριο παραλίγο να γίνει σοβαρό δυστύχημα στον σταθμό της Τιθορέας, καθώς ο μηχανοδηγός αμαξοστοιχίας που έμπαινε στον σταθμό διαπίστωσε ότι υπήρχε τρένο στην ίδια γραμμή και φρέναρε απότομα, με αποτέλεσμα να εκτροχιαστεί το τρένο. Το υπόλοιπο κομμάτι του έργου εξακολουθεί να «αγνοείται». Σύμφωνα με το υπουργείο Υποδομών, βρίσκεται περίπου στο 70% και θα ολοκληρωθεί τον φετινό Σεπτέμβριο. Η «Κ» επικοινώνησε με την Alstom ζητώντας να αιτιολογήσει τον υπερτριπλασιασμό του συμβατικού χρόνου του έργου, ωστόσο η εταιρεία αρνήθηκε να τοποθετηθεί. Την παραπομπή της Ελλάδας στο Ευρωπαϊκό Δικαστήριο λόγω μη συμμόρφωσης με τους κανόνες για τις σιδηροδρομικές μεταφορές ανακοίνωσε στα μέσα Φεβρουαρίου η Ευρωπαϊκή Επιτροπή. Με την οδηγία για τη δημιουργία Ενιαίου Ευρωπαϊκού Σιδηροδρομικού Χώρου (2012/34/Ε.Ε.) τα κράτη-μέλη έπρεπε να εξασφαλίσουν την υπογραφή συμφωνίας μεταξύ της αρμόδιας Αρχής (στην Ελλάδα η Ρυθμιστική Αρχή Σιδηροδρόμων) και του διαχειριστή της εθνικής υποδομής (ΟΣΕ) έως τον Ιούνιο του 2015. Η συμφωνία πρέπει να περιέχει το ύψος των κονδυλίων που διατίθενται για τις υπηρεσίες υποδομής και στόχους επιδόσεων προσανατολισμένους στους χρήστες. «Παρά τις ανταλλαγές επιστολών μεταξύ της Επιτροπής και της Ελλάδας, οι εθνικές Αρχές εξακολουθούν να μην έχουν υπογράψει και δημοσιεύσει τη συμβατική συμφωνία με τον ελληνικό οργανισμό διαχείρισης της σιδηροδρομικής υποδομής, τον ΟΣΕ. Δεδομένου ότι η Ελλάδα εξακολουθεί να παραβιάζει την οδηγία, η Επιτροπή αποφάσισε τώρα να παραπέμψει την υπόθεση στο δικαστήριο», αναφέρει η ανακοίνωση της Επιτροπής. "
kathimerini.gr,https://www.kathimerini.gr/society/562301476/tragodia-sta-tempi-kapoioi-oyrliazan-gia-voitheia-itan-chaos/,Κοινωνία,"Τραγωδία στα Τέμπη: «Κάποιοι ούρλιαζαν για βοήθεια, ήταν χάος»",2023-03-02T07:16:22+02:00,"
Γιάννης Παπαδόπουλος","ΤΕΜΠΗ – ΑΠΟΣΤΟΛΗ. Η μυρωδιά του καμένου προδίδει την καταστροφή προτού την αντικρίσεις. Στο πλάι της εθνικής οδού, λίγο πριν από την είσοδο στην κοιλάδα των Τεμπών, κείτονται δύο τρένα που δεν έφθασαν ποτέ στον προορισμό τους. Το ξημέρωμα μετά την καταστροφή, δύο βραχίονες γερανοφόρων οχημάτων επιχειρούσαν να σηκώσουν άμορφες μάζες σιδερικών από το πρανές για να καθαρίσουν το πεδίο και να συνεχιστούν οι έρευνες. Διασώστες της ΕΜΑΚ, με διαστολείς και κόφτες στα χέρια, τεμαχίζουν λαμαρίνες, όπως έκαναν πρόσφατα συνάδελφοί τους χωμένοι στα ερείπια της σεισμόπληκτης Τουρκίας. Ηταν τόσο σφοδρή η μετωπική σύγκρουση των δύο αμαξοστοιχιών που κάποια εξαρτήματά τους εκσφενδονίστηκαν σε απόσταση εκατοντάδων μέτρων στα γειτονικά χωράφια. Δεκάδες οι νεκροί, οι τραυματίες και οι αγνοούμενοι. «Ούτε σε έργα δεν τα βλέπουμε αυτά», μονολογεί ένας υπάλληλος συνεργείου της σιδηροδρομικής γραμμής δείχνοντας προς το οδόστρωμα όπου το 1999 είχαν σκοτωθεί οπαδοί του ΠΑΟΚ σε τροχαίο. «Διαολομέρος», λέει. Σύμφωνα με την ιατροδικαστική υπηρεσία ο αριθμός των νεκρών είχε φτάσει μέχρι αργά χθες το βράδυ τους 43. Εξ αυτών οι 11 αναγνωρίζονται, ενώ για τους υπόλοιπους απαιτείται διαδικασία ταυτοποίησης μέσω γενετικού υλικού. Περισσότεροι από 30 συγγενείς επιβατών έδωσαν δείγμα DNA στο Γενικό Νοσοκομείο Λάρισας, το οποίο στάλθηκε για αναλύσεις στην Αθήνα, στη Διεύθυνση Εγκληματολογικών Ερευνών της Αστυνομίας. Εκτιμάται ότι στα συντρίμμια του τρένου υπάρχουν ακόμη 17 άτομα. Το δυστύχημα συνέβη λίγο πριν από τα μεσάνυχτα της 28ης Φεβρουαρίου, όταν μια αμαξοστοιχία με 342 επιβάτες και 10 άτομα προσωπικό συγκρούστηκε με εμπορική αμαξοστοιχία στην οποία βρίσκονταν δύο μηχανοδηγοί. Το επιβατικό τρένο είχε προορισμό τη Θεσσαλονίκη αλλά κινείτο στο ρεύμα καθόδου. Το εμπορικό τρένο είχε κατεύθυνση προς Αθήνα. Συνελήφθη ο σταθμάρχης της Λάρισας και φέρεται να παραδέχθηκε κατά την προανακριτική απολογία δικό του λάθος, αποδίδοντάς το στην «κακιά ώρα». Σύμφωνα με περιγραφές αξιωματικών της Πυροσβεστικής στην «Κ», οι οποίοι βρέθηκαν στο σημείο του δυστυχήματος λίγο μετά τη σύγκρουση των δύο τρένων, η ηλεκτράμαξα της επιβατικής αμαξοστοιχίας σμπαραλιάστηκε, το κουβούκλιό της διαλύθηκε, ενώ τα επόμενα τρία βαγόνια της «έγιναν φυσαρμόνικα». Το βαγόνι στο οποίο λειτουργούσε το εστιατόριο βρέθηκε πάνω από τα άλλα δύο και εκδηλώθηκε φωτιά, με τις θερμοκρασίες να ξεπερνούν τους 1.500 βαθμούς Κελσίου. Η Μαρία Δήμζα, 23 ετών, επέβαινε στο έκτο βαγόνι. Είχε ξεκινήσει το ταξίδι της από τα Τρίκαλα με άλλο τρένο και ανέβηκε στη μοιραία αμαξοστοιχία στο Παλαιοφάρσαλο. Εκεί υπήρξε καθυστέρηση. Τους ενημέρωσαν, όπως λέει, για κάποια βλάβη. «Μας είπαν ότι θα αργήσουμε μία ώρα να φθάσουμε στον προορισμό μας, τη Θεσσαλονίκη», λέει στην «Κ». Ξεκίνησαν την πορεία τους και λίγα λεπτά αργότερα προσέκρουσαν στην εμπορική αμαξοστοιχία. «Ολα έγιναν πολύ γρήγορα, ακαριαία. Χτύπησα στην μπροστινή θέση, έσπασα τη μύτη μου, έπεσαν πάνω μας γυαλιά. Εμπαιναν παντού στα ρούχα μας, ένιωθες τα θραύσματα στο σώμα σου. Κάποιοι ούρλιαζαν για βοήθεια», λέει. Μετά μύρισαν καπνό. Ερχόταν από τα μπροστινά βαγόνια. «Αρχισαν όλοι να κλωτσάνε και να χτυπάνε τα παράθυρα, με μανία. Σπάσαμε ένα παράθυρο και μια πόρτα και καταφέραμε να πηδήξουμε από εκεί στα τρία μέτρα». «Τότε άρχισαν όλοι να χτυπάνε και να κλωτσάνε τα παράθυρα, με μανία. Θέλαμε να βγούμε. Σπάσαμε ένα παράθυρο και μια πόρτα και καταφέραμε να πηδήξουμε από εκεί στα τρία μέτρα. Κάποιοι έκλαιγαν, ήταν ένα χάος», θυμάται. Εχασε το κινητό της και ακολουθούσε άλλους συνεπιβάτες της που είχαν φακούς. Εβλεπαν τα μπροστινά βαγόνια να φλέγονται αναποδογυρισμένα. «Ενα παιδί είχε θραύσματα στα μάτια, μια κοπέλα από μπροστά μάς είπε ότι πετάχτηκε, εκσφενδονίστηκε στο ταβάνι», λέει. Αργότερα έμαθε ότι κάποιοι επιβάτες είχαν απανθρακωθεί. Η Μαρία Δήμζα μεταφέρθηκε στο Πανεπιστημιακό Νοσοκομείο Λάρισας με ένα από τα πρώτα ασθενοφόρα που βρέθηκαν στο σημείο. Ο Δημήτρης Ζαχαρούλης, καθηγητής Χειρουργικής και διευθυντής της χειρουργικής κλινικής στο πανεπιστημιακό νοσοκομείο, ενημερώθηκε τα μεσάνυχτα για το δυστύχημα. Μέσα σε μισή ώρα οι τρεις γιατροί που εφημέρευαν πλαισιώθηκαν από συναδέλφους τους και έφτασαν τους δέκα. Δέχθηκαν μέσα σε μιάμιση ώρα 45 περιστατικά. Η πίεση ήταν πρωτόγνωρη, αλλά, όπως σημειώνει ο κ. Ζαχαρούλης, είχαν προετοιμαστεί με πρόβες για ένα αντίστοιχο συμβάν, καθώς στην κλινική τους λειτουργεί κέντρο αντιμετώπισης τραύματος. Οι επιβάτες που έφθαναν είχαν εγκαύματα, πολλαπλά θλαστικά τραύματα, κατάγματα. Οι περισσότεροι βρίσκονταν στο τρίτο βαγόνι, κάποιοι και στο εστιατόριο του τρένου. Στο νοσοκομείο βρέθηκε και μία μητέρα με το έξι μηνών βρέφος της, αλλά δεν χρειάστηκε χειρουργική αντιμετώπιση. Νοσήλευσαν 13 ανθρώπους και χειρούργησαν μία γυναίκα με θλάση ήπατος. Μαζί με εκείνη, άλλα τρία άτομα διασωληνώθηκαν στη ΜΕΘ με εισπνευστικά εγκαύματα. «Ηταν νέος κόσμος, κοντά στα 25 έτη», λέει ο κ. Ζαχαρούλης για τους τραυματίες. «Οι περισσότεροι βρίσκονταν σε σοκ. Δεν μιλούσαν καθόλου, κάποιοι έτρεμαν, ή δεν μπορούσαν να επικοινωνήσουν σωστά, δεν έδιναν σωστές πληροφορίες από το στρες». Η ψυχιατρική κλινική του νοσοκομείου παρείχε ψυχολογική υποστήριξη σε τραυματίες και συγγενείς τους. «Ηταν μια δοκιμασία σε πολλαπλά επίπεδα», λέει ο κ. Ζαχαρούλης. «Ηταν βαρύ ειδικά όταν μου ζήτησαν να βρούμε 60 σάκους. Επειδή πρόκειται για νέα παιδιά, δεν μπορείς να το διαχειριστείς εύκολα, όσο εξοικειωμένος κι αν είσαι με την ιδέα του θανάτου. Εμείς καθημερινά κάνουμε χειρουργική ογκολογία. Ενας καρκινοπαθής έχει μια πορεία προς το καλύτερο ή το χειρότερο. Σε αυτή την περίπτωση όμως άλλαξαν σε δευτερόλεπτα οι ζωές οικογενειών». Εξω από τη μονάδα εντατικής θεραπείας του Πανεπιστημιακού Νοσοκομείου Λάρισας οι συγγενείς των τραυματιών περιμένουν σιωπηλοί το επόμενο ιατρικό ανακοινωθέν. Ενας εξ αυτών, με κόκκινα από την αϋπνία μάτια, δεν έχει λάβει ακόμη νέα για την τύχη του γιου του, ο οποίος παραμένει αγνοούμενος. Ταξίδευε μαζί με τη φίλη του, η οποία έχει διασωληνωθεί. «Αυτό που έγινε είναι έγκλημα. Οπως με εκείνον τον Γερμανό πιλότο που τους κάρφωσε στις Αλπεις», λέει στην «Κ» αναφερόμενος στην πτώση αεροσκάφους της Germanwings το 2015. Μερικά χιλιόμετρα πιο μακριά, στο Γενικό Νοσοκομείο Λάρισας, ένας άλλος πατέρας αγωνιά για την κόρη του. Δεν βρισκόταν μεταξύ των επιβεβαιωμένων θυμάτων, ούτε μεταξύ των τραυματιών που νοσηλεύονται. Στο ίδιο σημείο ένας νεαρός περιμένει να ενημερωθεί για τη μητέρα του, η οποία ταξίδευε από τη Λάρισα για τη Θεσσαλονίκη. «Δεν ξέρω σε ποιο βαγόνι βρισκόταν, της άρεσε πάντα να κάθεται μπροστά», λέει. Πίσω στο πανεπιστημιακό νοσοκομείο της πόλης, η Μαρία Δήμζα ετοιμάζεται για το εξιτήριο. Μέσα στα παπούτσια της υπάρχουν ακόμη θραύσματα από γυαλιά. «Ηταν το αγαπημένο μου μέσο το τρένο, το θεωρούσα το πιο ασφαλές. Με αυτό πήγαινα πάντα στη Θεσσαλονίκη», λέει. «Δεν θα ξαναπάω». "
kathimerini.gr,https://www.kathimerini.gr/society/562301380/tragodia-sta-tempi-oi-dialogoi-toy-stathmarchi-me-ton-michanodigo-kai-ton-kleidoycho/,Κοινωνία,Τραγωδία στα Τέμπη: Οι διάλογοι του σταθμάρχη με τον μηχανοδηγό και τον κλειδούχο,2023-03-01T22:43:17+02:00,"
Newsroom","Δύο ηχητικά ντοκουμέντα από τη μοιραία νύχτα της τραγωδίας στα Τέμπη φέρνει στο φως της δημοσιότητας το «Πρώτο Θέμα», την ώρα που η ελληνική κοινωνία παρακολουθεί συγκλονισμένη τις εξελίξεις από τον τόπο του δυστυχήματος όπου και συνεχίζονται οι έρευνες.  Συγκεκριμένα πρόκειται για τον διάλογο μεταξύ των μηχανοδηγών της αμαξοστοιχίας Ιntercity 62 και του σταθμάρχη της Λάρισας, καθώς και για τον διάλογο μεταξύ του σταθμάρχη και του κλειδούχου. Στους δύο αυτούς διαλόγους εντοπίζονται οι εντολές που δίνει ο σταθμάρχης λίγο πριν την σύγκρουση των δύο αμαξοστοιχιών.  Στο ηχητικό ντοκουμέντο που ακολουθεί, αναφέρονται τα εξής:   Μηχανοδηγός – Η Λάρισα ακούει; Σταθμάρχης – Ακούει. Με 47 νούμερο περνάτε κόκκινο φωτόσημο εξόδου έως φωτοσημο εισόδου νέων Πόρων . Μηχανοδηγός – Βασίλη φεύγω; Σταθμάρχης -φεύγεις , φεύγεις Μηχανοδηγός – έγινε καλό βράδυ Σταθμάρχης: καλή συνέχεια.  Είχε προηγηθεί διάλογος του σταθμάρχη με τον κλειδούχο:   Υπάλληλος σιδηροδρομικού σταθμού: Βασιλη να γυρίσω; Σταθμάρχης – Όχι, όχι άστο όπως είναι γιατί ακολουθεί το 1564. Υπάλληλος σιδηροδρομικού σταθμού-  Έγινε, καλώς, το αφηνω όπως είναι η διαγώνιος.  Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562301371/tempi-lathi-kai-paraleipseis-piso-apo-tin-ethniki-tragodia/,Κοινωνία,Τέμπη: Λάθη και παραλείψεις πίσω από την εθνική τραγωδία,2023-03-01T23:29:27+02:00,"
Newsroom","Μία άνευ προηγουμένου τραγωδία εξελίσσεται στη χώρα από το βράδυ της Τρίτης, 28 Φεβρουαρίου. Στις 23:21, δύο τρένα, ένα επιβατικό και ένα εμπορικό, συγκρούστηκαν στα Τέμπη, προκαλώντας ένα γεγονός ανείπωτης οδύνης. Οι αρχές έδωσαν τιτάνια μάχη για να απεγκλωβίσουν τους επιβαίνοντες, ωστόσο η σύγκρουση ήταν σφοδρή, η καταστροφή τεράστια. Σύμφωνα με τις τελευταίες πληροφορίες, οι νεκροί ανέρχονται σε 42. Οι κηδείες των θυμάτων θα τελεστούν δημοσία δαπάνη, ενώ κηρύχθηκε τριήμερο εθνικό πένθος. Στα νοσοκομεία της Λάρισας και της Θεσσαλονίκης εκτυλίχθηκαν σκηνές αλλοφροσύνης, με ανθρώπους να αναζητούν αγωνιωδώς τους συγγενείς τους που αγνοούνται. Πολλοί ήταν όσοι έδωσαν δείγμα DNA προκειμένου να γίνει η αναγνώριση πτωμάτων που είχαν απανθρακωθεί. Μέχρι το βράδυ της Τετάρτης, από τους 72 νοσηλευόμενους επιβάτες, 15 πήραν εξιτήριο, ενώ 57 επιβάτες παρέμεναν για νοσηλεία. Οι έξι βρίσκονται σε ΜΕΘ. Σύμφωνα με πληροφορίες, ο σταθμάρχης Λάρισας προχώρησε σε πλήρη ομολογία. Ο συλληφθείς όχι μόνον παραδέχθηκε ότι έβαλε τη μοιραία αμαξοστοιχία σε λάθος τροχιά, πρόσθεσε ότι κατάλαβε το εγκληματικό λάθος μόλις πληροφορήθηκε για το τραγικό δυστύχημα. Τότε, όπως ανέφερε απολογούμενος, αντιλήφθηκε τις συνέπειες των όσων είχε κάνει, δρομολογώντας την επιβατική αμαξοστοιχία σε λάθος ράγες. Συγκλονιστικές ήταν οι στιγμές που βίωσαν οι διασώστες: «Όταν φθάσαμε, είδαμε ανθρώπους του ΕΚΑΒ να βγάζουν τραυματίες. Αυτό που αντικρίσαμε δεν λέγεται. Βομβαρδισμένο τοπίο» περιέγραψε ο Γ. Ξανθόπουλος. Και πρόσθεσε: «Συνεχώς εντοπίζονταν σοροί. Σώματα, σίδερα, πλαστικά, καρέκλες, τσάντες, όλα ένα κουβάρι. Είναι η χειρότερη αποστολή που έχω συμμετάσχει. Υπήρχαν πολλά νέα παιδιά. Νιώσαμε ότι βγάζουμε τα παιδιά μας». Στη δημοσιότητα δόθηκε βίντεο από τη στιγμή της σύγκρουσης των δύο τρένων, ενώ η είδηση έκανε τον γύρο του κόσμου και για μεγάλο διάστημα κυριάρχησε στα μεγαλύτερα διεθνή ΜΜΕ. «Το βασικό πρόβλημα στη συγκεκριμένη γραμμή Αθήνας- Θεσσαλονίκης είναι πως δεν λειτουργεί η σηματοδότηση και η τηλεδιοίκηση, τα βασικά μέσα ασφαλείας δηλαδή που προστατεύουν τα τρένα από ατυχήματα. Στην ουσία, αυτή η νευραλγική σιδηροδρομική γραμμή για τη χώρα, όσον αφορά στο κομμάτι της ασφάλειας και προστασίας της, εν έτει 2023, κρίνεται μόνο από τον ανθρώπινο παράγοντα. Τα τρένα μας λειτουργούν με τον ίδιο τρόπο που λειτουργούσαν πριν από 30 χρόνια. Για να σας το πω μεταφορικά, είναι σαν να έχουμε μια λακκούβα μπροστά από το σπίτι μας. Ξέρουμε που βρίσκεται και την αποφεύγουμε πάντα, αλλά κάποια στιγμή πέφτουμε μέσα. Αυτό συνέβη και σε αυτή την περίπτωση», δήλωσε στην «Κ» με αφορμή την τραγωδία στα Τέμπη ο Βασίλης Ζαβογιάννης, εκπρόσωπος των εργαζομένων στο ΔΣ της ΤΡΑΙΝΟΣΕ. Τα συστήματα τηλεδιοίκησης και φωτοσήμανσης δεν λειτουργούν, όχι κατ’ εξαίρεση, αλλά λόγω των διαχρονικών καθυστερήσεων στην αναβάθμιση των συστημάτων ασφαλείας. Η πρόεδρος της Ρυθμιστικής Αρχής Σιδηροδρόμων, Ιωάννα Τσιαπαρίκου, έκανε λόγο στην «Κ» για «εργολαβίες που έπρεπε να είχαν ολοκληρωθεί. Το σύστημα είναι αυτή τη στιγμή χειροκίνητο, επομένως ελλοχεύει ο κίνδυνος ανθρώπινου λάθους». Για τραγωδία που οφείλεται σε ανθρώπινο λάθος είχε κάνει λόγο ο πρόεδρος του Σωματείου Εργαζομένων ΟΣΕ, Νίκος Τσικαλάκης. Σημείωσε, μεταξύ άλλων, ότι είναι πολύ νωρίς για την πλήρη εικόνα, υπογραμμίζοντας ωστόσο ότι «η πρώτη εκτίμηση δείχνει ότι η τραγωδία οφείλεται σε ανθρώπινο λάθος». Το μεσημέρι της Τετάρτης, παραιτήθηκε ο υπουργός Μεταφορών Κώστας Αχ. Καραμανλής. «Είναι γεγονός ότι παραλάβαμε τον ελληνικό σιδηρόδρομο σε κατάσταση που δεν ταιριάζει στον 21ο αιώνα. Σε αυτά τα 3,5 χρόνια, κάναμε κάθε προσπάθεια για να βελτιώσουμε αυτή την πραγματικότητα. Δυστυχώς, οι προσπάθειες αυτές δεν ήταν αρκετές για να αποτρέψουν ένα τέτοιο δυστύχημα. Κι αυτό είναι πολύ βαρύ για όλους μας και για εμένα προσωπικά», τόνισε και πρόσθεσε: «Όταν συμβαίνει κάτι τόσο τραγικό, δεν είναι δυνατόν να συνεχίζουμε σαν να μην συνέβη. Είμαι λίγα χρόνια στην πολιτική, αλλά θεωρώ απαραίτητο στοιχείο της Δημοκρατίας μας οι πολίτες της χώρας μας να εμπιστεύονται το πολιτικό σύστημα. Αυτό λέγεται πολιτική ευθύνη». «Γι’ αυτό το λόγο, δηλώνω την παραίτησή μου από τη θέση του Υπουργού Υποδομών και Μεταφορών. Είναι αυτό που νιώθω καθήκον μου να πράξω ως ελάχιστη ένδειξη σεβασμού στη μνήμη των ανθρώπων που έφυγαν τόσο άδικα και αναλαμβάνοντας την ευθύνη για τα διαχρονικά λάθη του ελληνικού κράτους και του πολιτικού συστήματος», συμπλήρωσε. Από την πλευρά του, ο πρωθυπουργός Κυριάκος Μητσοτάκης, αφού επισκέφτηκε το σημείο της τραγωδίας, σε δήλωση του δεσμεύθηκε ότι οι ευθύνες θα αποδοθούν, αναφέροντας παράλληλα ότι θα συσταθεί ανεξάρτητη και υπερκομματική επιτροπής εμπειρογνωμόνων. Ανακοίνωσε ότι ο υπουργός Επικρατείας Γιώργος Γεραπετρίτης αναλαμβάνει μεταβατικός υπουργός Μεταφορών και επισήμανε ότι «όλα δείχνουν πως το δράμα οφείλεται, δυστυχώς, κυρίως σε τραγικό ανθρώπινο λάθος». Την αναστολή όλων των σιδηροδρομικών δρομολογίων που ήταν προγραμματισμένα για την Πέμπτη, ανακοίνωσε η Hellenic Train, λόγω απεργίας που προκήρυξε η Πανελλήνια Ομοσπονδία Σιδηροδρομικών. Τη συλλυπητήρια τους προς την Ελλάδα εξέφρασαν μία σειρά από ξένους ηγέτες. Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562301359/tragodia-sta-tempi-24ori-apergia-ton-sidirodromikon-ayrio-kanena-dromologio-tis-hellenic-train/,Κοινωνία,Τραγωδία στα Τέμπη: 24ωρη απεργία των σιδηροδρομικών αύριο – Κανένα δρομολόγιο της Hellenic Train,2023-03-01T22:35:40+02:00,"
Newsroom","Κανένα δρομολόγιο της Hellenic Train δεν θα πραγματοποιηθεί αύριο Πέμπτη 2 Μαρτίου, λόγω της 24ωρης απεργίας που εξήγγειλε η Πανελλήνια Ομοσπονδία Σιδηροδρομικών (ΠΟΣ). Το διοικητικό συμβούλιο της Πανελλήνιας Ομοσπονδίας Σιδηροδρομικών και Μέσων Σταθερής Τροχιάς και οι διοικήσεις του συνόλου των πρωτοβάθμιων σωματείων που λειτουργούν στον ελληνικό σιδηρόδρομο, σε έκτακτη συνεδρίασή τους που πραγματοποιήθηκε σήμερα, αποφάσισαν ομόφωνα την προκήρυξη 24ωρης απεργίας την Πέμπτη, του συνόλου του προσωπικού που απασχολείται σε όλες τις σιδηροδρομικές εταιρείες. «Η απαξίωση που διαχρονικά επέδειξαν οι Κυβερνήσεις στον Ελληνικό Σιδηρόδρομο οδήγησαν στο τραγικό αποτέλεσμα των Τεμπών. Δυστυχώς τα πάγια αιτήματά μας για προσλήψεις μόνιμου προσωπικού, αρτιότερη εκπαίδευση, αλλά κυρίως εφαρμογή σύγχρονων τεχνολογιών ασφαλείας, πετιούνται μόνιμα στον κάλαθο των αχρήστων» αναφέρεται σε ανακοίνωση της ΠΟΣ. «Σήμερα η Σιδηροδρομική οικογένεια είναι φτωχότερη. Σήμερα η Ελλάδα είναι φτωχότερη. Η επόμενη μέρα είναι ημέρα περισυλλογής και θρήνου για τους αδικοχαμένους συναδέλφους μας» καταλήγει η ΠΟΣ στην ανακοίνωσή της. Πηγή ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr    "
kathimerini.gr,https://www.kathimerini.gr/society/562301353/tragodia-sta-tempi-lathos-mporei-na-kanei-kai-o-kalyteros-ergazomenos-gi-ayto-chreiazontai-dikleides-asfaleias/,Κοινωνία,"Τραγωδία στα Τέμπη: «Λάθος μπορεί να κάνει και ο καλύτερος εργαζόμενος, γι’ αυτό χρειάζονται δικλίδες ασφαλείας»",2023-03-02T10:40:47+02:00,"
Δήμητρα Τριανταφύλλου","Για ένα ανθρώπινο λάθος μεν, αναμενόμενο δε, στην περίπτωση του σιδηροδρομικού δυστυχήματος στα Τέμπη, έκανε λόγο ο Γιώργος Περιβολιώτης, ηλεκτρολόγος-μηχανικός ΕΜΠ, πραγματογνώμονας εισαγγελίας και τεχνικός σύμβουλος ασφάλειας εργασίας και εγκαταστάσεων, μιλώντας στην «Κ». «Το να βρεθούν δύο τρένα αντίθετης κατεύθυνσης στην ίδια γραμμή είναι ένα βαρύτατο ανθρώπινο λάθος, είναι όμως ένας ανθρώπινο λάθος από το οποίο δεν μπορεί σε καμία περίπτωση να “κρέμεται” ένας ολόκληρος σιδηρόδρομος» τονίζει ο πραγματογνώμονας, o οποίος ανάμεσα σε άλλα κλήθηκε να αναλάβει το περσινό δυστύχημα με το πλοίο Euroferry έξω από την Κέρκυρα αλλά και το πρόσφατο με το παιχνίδι που εκτροχιάστηκε στο Allou Fun Park. Όπως εξηγεί, το ανθρώπινο λάθος είναι εκτός από αναμενόμενο και κάτι που μπορεί να κάνει, σε μικρότερο ή μεγαλύτερο βαθμό, ακόμα κι ο καλύτερος εργαζόμενος. «Και ακριβώς επειδή το περιμένουμε, πρέπει να υπάρχει ένα πλέγμα προστασίας αλλά και δικλίδες ασφαλείας και φυσικά, πρωτόκολλα που να διασφαλίζουν ότι το σύστημα θα λειτουργήσει ικανοποιητικά και μετά από το λάθος. Εδώ δεν φαίνεται να υπάρχει κανένας μηχανισμός ασφαλείας. Αυτό σημαίνει πως το πρόβλημα είναι πολλαπλό: οργανωτικό, διοικητικό, δομικό». Επιπρόσθετο πρόβλημα σύμφωνα με τον ίδιο, είναι πως άλλο ένα από τα κομμάτια που απουσιάζουν στην προκειμένη είναι και η ανάλυση κινδύνου, η οποία είναι απαραίτητη, ειδικά σε οργανισμούς που έχουν να κάνουν με τόσες πολλές ανθρώπινες ζωές. Μάλιστα ο κ. Περιβολιώτης σημειώνει και το εξής: «η πείρα μου μού έχει δείξει, πως πολλά από τα ατυχήματα/δυστυχήματα αυτού του είδους, προκαλούνται ως συνέπεια κακών/ελλιπών συνθηκών εργασίας για τους εργαζόμενους, οι οποίοι συχνά υποπέφτουν σε λάθη και εσφαλμένες εκτιμήσεις, υπό το καθεστώς πίεσης και άγχους. Το τονίζω αυτό γιατί βλέπουμε να υπάρχει μια μονομερής απόδοση ευθυνών ως τώρα, στη συγκεκριμένη περίπτωση». Σημειώνεται πως μιλώντας στην «Κ» ο εκπρόσωπος των εργαζομένων στο ΔΣ της ΤΡΑΙΝΟΣΕ, Βασίλης Ζαβογιάννης ανέφερε πως δεν λειτουργεί ούτε η σηματοδότηση, ούτε η τηλεδιοίκηση στη συγκεκριμένη γραμμή, με τα τρένα να κινούνται, ούτε λίγο, ούτε πολύ, όπως πριν από 30 χρόνια. Ειδικά για το σύστημα της τηλεδιοίκησης ο κ. Ζαβογιάννης, τόνισε ότι ναι μεν υπάρχει, εντούτοις, δεν λειτούργησε ποτέ. «Είναι κάτι για το οποίο τα συνδικάτα των εργαζομένων φωνάζουμε από το 2018 ήδη, όταν και το δρομολόγιο ξεκίνησε να περνά από τη σήραγγα του Καλλίδρομου, μετά την Τιθορέα, προς το Λιανοκλάδι, αντί του δρομολογίου που περνούσε μέχρι τότε από Αμφίκλεια, Λιλαία και Μπράλο. Η τηλεδιοίκηση και σήμανση ήταν ένα σημαντικό κομμάτι του εκσυγχρονισμού της γραμμής που κόλλησε όμως».  Ο κ. Ζαβογιάννης τόνισε επίσης πως η εικόνα για την πορεία των δρομολογίων δεν ήταν ξεκάθαρη. «Σκεφτείτε πως χθες, επί 45 ολόκληρα λεπτά έψαχναν να βρουν σε ποιο κομμάτι της διαδρομής βρίσκεται το τρένο». "
kathimerini.gr,https://www.kathimerini.gr/politics/foreign-policy/562301281/tragodia-sta-tempi-syllypitiria-mplinken-ston-n-dendia/,Εξωτερική Πολιτική,Τραγωδία στα Τέμπη: Συλλυπητήρια Μπλίνκεν στον Ν. Δένδια,2023-03-01T20:35:16+02:00,"
Newsroom","Ο υπουργός Εξωτερικών Νίκος Δένδιας δέχθηκε τηλεφώνημα από τον Αμερικανό ομόλογό του, Άντονι Μπλίνκεν, ο οποίος εξέφρασε ειλικρινή συλλυπητήρια για το τραγικό σιδηροδρομικό δυστύχημα στα Τέμπη.  Ο ΥΠΕΞ @NikosDendias δέχθηκε τηλεφώνημα ΥΠΕΞ ΗΠΑ, Antony Blinken, ο οποίος εξέφρασε ειλικρινή συλλυπητήρια για το τραγικό σιδηροδρομικό δυστύχημα στα Τέμπη. Ο ΥΠΕΞ Δένδιας ευχαρίστησε τον 🇺🇸 ομόλογό του για τη συμπαράσταση στον 🇬🇷 λαό σε αυτές τις στιγμές πένθους https://t.co/W4wDBTPRvb — Υπουργείο Εξωτερικών (@GreeceMFA) March 1, 2023  Ο Νίκος Δένδιας ευχαρίστησε τον Αμερικανό ομόλογό του για τη συμπαράσταση στον ελληνικό λαό σε αυτές τις στιγμές πένθους, όπως αναφέρεται σε ανάρτηση του υπουργείου Εξωτερικών σε μέσα κοινωνικής δικτύωσης. Με πληροφορίες από ΑΠΕ-ΜΠΕ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/culture/562301272/amazon-to-prime-video-anavallei-to-treiler-toy-citadel-logo-tis-tragodias-sta-tempi/,Πολιτισμός,Amazon: Το Prime Video αναβάλλει το τρέιλερ του Citadel λόγω της τραγωδίας στα Τέμπη,2023-03-01T20:50:53+02:00,"
Newsroom","Η συνδρομητική πλατφόρμα της Amazon, Prime Video, ανέβαλε την προβολή του τρέιλερ της κατασκοπευτικής σειράς “Citadel” μετά το σιδηροδρομικό δυστύχημα στα Τέμπη. Αν και οι λεπτομέρειες για την υπόθεση της σειράς είναι περιορισμένες, οι πρώτες εικόνες που είχαν δοθεί στη δημοσιότητα τον Φεβρουάριο, παρουσίαζαν τους πρωταγωνιστές Priyanka Chopra Jonas και Richard Madden έτοιμους για μάχη, σε έναν χώρο που θυμίζει εσωτερικό πολυτελούς τρένου.  Το τρέιλερ που θα κυκλοφορούσε την Τετάρτη, εκτιμάται πως περιλαμβάνει σκηνές ενός σιδηροδρομικού δυστυχήματος, σύμφωνα με το Variety.  Σε ενημέρωση για τους δημοσιογράφους, το πρωί της Τετάρτης, η Prime Video ανακοίνωσε: «Από σεβασμό προς τη διεθνή κοινότητα και λόγω των συγκλονιστικών έκτακτων νέων από την Ελλάδα, αναβάλλουμε την προβολή του επίσημου τρέιλερ του “Citadel”». Η πλατφόρμα δεσμεύτηκε να ανακοινώσει άλλη ημερομηνία για το τρέιλερ, μέσα στις επόμενες ημέρες. Πηγή: Variety ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/politics/562301269/tragodia-sta-tempi-o-giorgos-gerapetritis-analamvanei-to-ypoyrgeio-metaforon/,Πολιτική,Τραγωδία στα Τέμπη: Ο Γιώργος Γεραπετρίτης αναλαμβάνει το υπουργείο Μεταφορών,2023-03-01T20:18:56+02:00,"
Newsroom","Ο Γιώργος Γεραπετρίτης αναλαμβάνει το χαρτοφυλάκιο του υπουργείου Μεταφορών και Υποδομών, μετά την παραίτηση του Κώστα Καραμανλή για την πολύνεκρη τραγωδία στα Τέμπη, όπως ανακοίνωσε ο πρωθυπουργός Κυριάκος Μητσοτάκης στη δήλωση που πραγματοποίησε το απόγευμα της Τετάρτης.  Συγκεκριμένα, ο κ. Γεραπετρίτης αναλαμβάνει άμεσα τη θέση έως ότου προκηρυχθούν οι εκλογές, κρατώντας παράλληλα το χαρτοφυλάκιο του υπουργού Επικρατείας. «Μεταβατικός υπουργός, μέχρι τις εθνικές εκλογές, ορίζεται ο υπουργός Επικρατείας, Γιώργος Γεραπετρίτης, από τον οποίο ήδη ζήτησα να προχωρήσει γρήγορα στη σύσταση ανεξάρτητης και υπερκομματικής Επιτροπής Εμπειρογνωμόνων, που θα εξετάσει πλήρως τα αίτια του δυστυχήματος. Αλλά θα εξετάσει και τις διαχρονικές καθυστερήσεις στην υλοποίηση των σιδηροδρομικών έργων. Ταυτόχρονα, η Δικαιοσύνη θα κάνει τη δική της δουλειά. Οι ευθύνες θα αποδοθούν.  Ενώ η πολιτεία θα σταθεί δίπλα στις οικογένειες των θυμάτων. Θα πενθήσουμε τα παιδιά μας, τα αδέρφια μας, τους φίλους μας. Θα μείνουμε ενωμένοι και σε αυτή την τραγωδία. Και, μετά, θα σκύψουμε το κεφάλι και θα σφίξουμε τα δόντια. Θα δουλέψουμε ώστε αυτό το “ποτέ ξανά” που άκουσα στη Λάρισα να μην μείνει λόγος κενός. Σας το υπόσχομαι» είπε χαρακτηριστικά στη δήλωση του ο πρωθυπουργός.  Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562301209/tragodia-sta-tempi-o-stathmarchis-paradechthike-paraleipseis-symfona-me-plirofories/,Κοινωνία,"Τραγωδία στα Τέμπη: Ο σταθμάρχης παραδέχθηκε παραλείψεις, σύμφωνα με πληροφορίες",2023-03-01T20:15:00+02:00,"
Ιωάννα Μάνδρου","Σε πλήρη ομολογία για το μοιραίο λάθος προχώρησε στην προανακριτική απολογία του ο σταθμάρχης. Σύμφωνα με πληροφορίες, o σταθμάρχης της Λάρισας, που έχει ήδη συλληφθεί και αύριο προσάγεται στον εισαγγελέα με βαρύτατες κατηγορίες, όχι μόνον παραδέχθηκε ενώπιον εισαγγελέα τις εγκληματικές παραλείψεις του, πως έβαλε τη μοιραία αμαξοστοιχία σε λάθος τροχιά, αλλά πρόσθεσε, ότι κατάλαβε το εγκληματικό λάθος, που κόστισε τόσες ανθρώπινες ζωές, μόλις πληροφορήθηκε για το τραγικό δυστύχημα. Τότε, όπως ανέφερε απολογούμενος, αντιλήφθηκε τις συνέπειες των όσων είχε κάνει δρομολογώντας την επιβατική αμαξοστοιχία σε λάθος ράγες. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562301206/tragodia-sta-tempi-stoys-38-oi-epivevaiomenoi-nekroi/,Κοινωνία,Τραγωδία στα Τέμπη: Στους 38 οι επιβεβαιωμένοι νεκροί,2023-03-01T19:39:43+02:00,"
Newsroom","Σε 38 ανέρχονται οι επιβεβαιωμένοι νεκροί που έχουν ανασυρθεί από τα συντρίμμια στην περιοχή Ευαγγελισμός, κοντά στα Τέμπη, έπειτα από τη σύγκρουση επιβατικής αμαξοστοιχίας με εμπορική, αργά το βράδυ της Τρίτης, σύμφωνα με νεότερη ενημέρωση από τον εκπρόσωπο Τύπου του Πυροσβεστικού Σώματος, πύραρχο, Βασίλη Βαθρακογιάννη. ▶️Συνέχεια της έκτακτης ενημέρωσης για το σιδηροδρομικό δυστύχημα με πυρκαγιά, στην είσοδο της κοιλάδας των Τεμπών, από τον Εκπρόσωπο Τύπου του Πυροσβεστικού Σώματος και την Εκπρόσωπο Τύπου της Ελληνικής Αστυνομίας:🔗https://t.co/pFyXQKoqrK pic.twitter.com/RCJ2hXZQ2A — Πυροσβεστικό Σώμα (@pyrosvestiki) March 1, 2023  Από τους 72 νοσηλευόμενους επιβάτες, 15 πήραν εξιτήριο, ενώ 57 επιβάτες παραμένουν για νοσηλεία, εκ των οποίων 6 στη Μονάδα Εντατικής Θεραπείας. «Η επιχείρηση έρευνας και απεγκλωβισμού στο σημείο του σιδηροδρομικού δυστυχήματος είναι σε εξέλιξη και θα συνεχιστεί κατά τη διάρκεια της νύχτας. Αυτή την ώρα επιχειρούν 72 πυροσβέστες με 24 οχήματα, 3 ομάδες της Ειδικής Μονάδας Αντιμετώπισης Καταστροφών και 2 ομάδες της Ειδικής Μονάδας Δασικών Επιχειρήσεων, ενώ, συνεχής είναι η παρουσία του Εθνικού Κέντρου Άμεσης Βοήθειας. Οι δυνάμεις, αφού ολοκλήρωσαν τις έρευνές τους στο βαγόνι της πρώτης θέσης, της επιβατικής αμαξοστοιχίας, και στο βαγόνι – εστιατόριο, τώρα επιχειρούν στο πρώτο επιβατικό βαγόνι της δεύτερης θέσης. Υπενθυμίζεται ότι η διαδικασία ταυτοποίησης στο βαγόνι – εστιατόριο διεξήχθη υπό ακραίες συνθήκες υψηλού πυροθερμικού φορτίου της τάξεως των 1300 βαθμών κελσίου, γεγονός που δυσχέραινε τη σχετική διαδικασία. Αυτή τη στιγμή με τη βοήθεια των γερανοφόρων οχημάτων ανασηκώνεται ο πρώτος συρμός της δεύτερης θέσης ώστε να επιχειρήσουν οι ομάδες διάσωσης σε όλο το εύρος του δεύτερου βαγονιού. Επίσης, γίνεται προσπάθεια και από άλλα γερανοφόρα οχήματα προκειμένου να απομακρυνθούν από το σημείο, οι δύο μηχανές της εμπορικής αμαξοστοιχίας, για να διευκολυνθεί το έργο της έρευνας και απεγκλωβισμού, αλλά και για να ελευθερωθεί η σιδηροδρομική γραμμή. Υπενθυμίζεται ότι από την πρώτη στιγμή ενεργοποιήθηκε από το Γενικό Γραμματέα Πολιτικής Προστασίας το Ειδικό σχέδιο Διαχείρισης Ανθρωπίνων Απωλειών. Ταυτόχρονα, ενεργοποιήθηκε η πρώτη Στρατιά και οι Στρατιωτικές Μονάδες Θεσσαλίας σύμφωνα με το πρωτόκολλο συναγερμού. Επίσης, ενεργοποιήθηκε η Ομάδα ΙΚΑΡΟΣ της Περιφερειακής Πυροσβεστικής Διοίκησης Θεσσαλίας με μη επανδρωμένα αεροσκάφη, για επιτήρηση από αέρος, και όλες οι Πυροσβεστικές Υπηρεσίες της Θεσσαλίας τέθηκαν σε Γενική Επιφυλακή. Μέχρι στιγμής, έχουν ανασυρθεί 38 νεκροί. Από τους 72 νοσηλευόμενους επιβάτες, 15 πήραν εξιτήριο και παραμένουν για νοσηλεία 57 επιβάτες, εκ των οποίων 6 στη Μονάδα Εντατικής Θεραπείας. Κατά τη διάρκεια της επιχείρησης, 194 επιβάτες μεταφέρθηκαν με 5 λεωφορεία στη Θεσσαλονίκη, με 6ο λεωφορείο 20 επιβάτες στη Λάρισα καθώς και 8 επιβάτες μεταφέρθηκαν στην Κατερίνη. Δίνω το λόγο στην εκπρόσωπο Τύπου της Ελληνικής Αστυνομίας. Αυτή την ώρα συνεχίζεται η διαδικασία ταυτοποίησης των θυμάτων που έχουν μεταφερθεί στο Γενικό Νοσοκομείο Λάρισας. Για τη διαδικασία βιολογικής ταυτοποίησης μέχρι στιγμής έχουν ληφθεί 17 δείγματα DNA από τις σορούς και 23 δείγματα από συγγενείς των επιβατών. Επίσης από το σημείο του δυστυχήματος συνεχίζεται από τις δυνάμεις της Ελληνικής Αστυνομίας  η περισυλλογή των προσωπικών αντικειμένων και των αποσκευών των επιβατών. Παράλληλα υπό την εποπτεία του αρμόδιου εισαγγελέα έχει συλλεχθεί προανακριτικό υλικό, από το σταθμαρχείο της Λάρισας, το σημείο του δυστυχήματος και άλλα σημεία ενδιαφέροντος.  Υπενθυμίζεται ότι έχει συλληφθεί από το Τμήμα Τροχαίας Λάρισας 59χρονος ημεδαπός, ενώ η προανάκριση συνεχίζεται. Συνολικά στον τόπο του δυστυχήματος και στο γενικό Νοσοκομείο Λάρισας έχουν διατεθεί 70 αστυνομικοί. Συγγενείς των θυμάτων και των τραυματιών έχουν κατευθυνθεί προς τα ξενοδοχεία που έχουν διατεθεί. Υπενθυμίζεται πως εκτός από τους ψυχολόγους που βρίσκονται από το πρωί στο Γενικό Νοσοκομείο Λάρισας, έχει συσταθεί ομάδα ψυχολόγων από την τηλεφωνική Γραμμή Ψυχοκοινωνικής Υποστήριξης 10 306 και καλεί τους συγγενείς και τις οικογένειες τραυματιών και θυμάτων προκειμένου να τους παρέχει ψυχολογική υποστήριξη και καθοδήγηση. Για οποιαδήποτε εξέλιξη θα ακολουθήσει νεότερη ενημέρωση». ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562301173/tragodia-sta-tempi-i-stigmi-tis-sygkroysis-ton-dyo-trenon-vinteo-ntokoymento/,Κοινωνία,Τραγωδία στα Τέμπη: Η στιγμή της σύγκρουσης των δύο τρένων – Βίντεο ντοκουμέντο,2023-03-01T19:23:26+02:00,"
Newsroom","Στη δημοσιότητα δόθηκε βίντεο από τη στιγμή της σύγκρουσης των δύο τρένων στα Τέμπη που είχε ως αποτέλεσμα τον τραγικό θάνατο δεκάδων ανθρώπων.  Στο βίντεο, που έδωσε στη δημοσιότητα η ΕΡΤ, αποτυπώνεται η στιγμή που η επιβατική αμαξοστοιχία συγκρούεται μετωπικά με την εμπορική αμαξοστοιχία. Σημειώνεται πως τα δύο τρένα κινούνταν πάνω στην ίδια γραμμή. Ειδικότερα, το επιβατικό τρένο που είχε κατεύθυνση προς Θεσσαλονίκη συγκρούστηκε μετωπικά με την εμπορική αμαξοστοιχία που είχε αντίθετη κατεύθυνση. Τα δύο τρένα βρέθηκαν – υπό άγνωστες συνθήκες – να κινούνται στην ίδια γραμμή, κάτι που οδήγησε στη σφοδρή σύγκρουση. Τα αίτια του δυστυχήματος διερευνώνται, ενώ ο σταθμάρχης της Λάρισας φέρεται να έχει αποδεχτεί το μοιραίο λάθος του, απολογούμενος στο στάδιο της προανάκρισης για το τραγικό δυστύχημα.  Σημειώνεται πως ο αριθμός των νεκρών έχει φτάσει τους 43, σύμφωνα με την Ρουμπίνη Λεοντάρη, προϊστάμενη της Ιατροδικαστικής Υπηρεσίας Λάρισας, που μίλησε την ΕΡΤ. Συνολικά 85 άτομα έχουν τραυματιστεί, εκ των οποίων 72 νοσηλεύονται σε νοσοκομεία – έξι σε Μονάδες Εντατικής Θεραπείας.  Η εκτίμηση των αρχών είναι ότι ο αριθμός των θυμάτων θα αυξηθεί, καθώς υπάρχουν αρκετά άτομα εγκλωβισμένα στα πρώτα βαγόνια της επιβατικής αμαξοστοιχίας. Σύμφωνα με την ενημέρωση από την Hellenic Train, στα δύο τρένα επέβαιναν συνολικά 354 άτομα (342 επιβάτες και 12 άτομα προσωπικό, δύο εκ των οποίων στην εμπορική αμαξοστοιχία). ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562301131/tragodia-sta-tempi-sto-nosokomeio-larisas-53-anthropoi-anazitoyn-toys-oikeioys-toys/,Κοινωνία,Τραγωδία στα Τέμπη: Στο Νοσοκομείο Λάρισας 53 άνθρωποι αναζητούν τους οικείους τους,2023-03-01T19:37:09+02:00,"
Newsroom","Η διαδικασία αναγνώρισης των θυμάτων της σιδηροδρομικής τραγωδίας στα Τέμπη έχει ξεκινήσει με σοβαρές δυσκολίες, καθώς οι σοροί τουλάχιστον επτά ανθρώπων έχουν απανθρακωθεί, όπως μεταδίδει η ΕΡΤ. Σύμφωνα με το κρατικό κανάλι, 53 άνθρωποι δεν έχουν εντοπίσει τους οικείους τους που επέβαιναν στο τρένο που εκτελούσε το δρομολόγιο Αθήνα – Θεσσαλονίκη, και έχουν προσέλθει στο Γενικό Νοσοκομείο Λάρισας. Στο νοσοκομείο βρίσκονται 4 ιατροδικαστές ενώ, σύμφωνα με πληροφορίες, παρών είναι και ο προϊστάμενος της Ιατροδικαστικής Υπηρεσίας Αθηνών. Από τη σύγκρουση των δύο τρένων στα Τέμπη, έχασαν τη ζωή τους τουλάχιστον 36 άτομα, σύμφωνα με την επίσημη ενημέρωση της Πυροσβεστικής. Οι τραυματίες είναι συνολικά 85. Από αυτούς οι 72 νοσηλεύονται – έξι από αυτούς σε Μονάδες Εντατικής Θεραπείας.  Επιβάτες εξακολουθούν να αγνοούνται και η εκτίμηση των αρχών είναι ότι ο αριθμός των θυμάτων θα αυξηθεί.  Σύμφωνα με την ενημέρωση από την Hellenic Train, στα δύο τρένα επέβαιναν συνολικά 354 άτομα (342 επιβάτες και 12 άτομα προσωπικό, δύο εκ των οποίων στην εμπορική αμαξοστοιχία). ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr      "
kathimerini.gr,https://www.kathimerini.gr/politics/foreign-policy/562301113/tragodia-sta-tempi-ti-symparastasi-toys-stin-ellada-ekfrazoyn-xenoi-igetes/,Εξωτερική Πολιτική,Τραγωδία στα Τέμπη: Μηνύματα συμπαράστασης από ξένους ηγέτες,2023-03-01T18:46:45+02:00,"
Newsroom","Τη συλλυπητήρια τους προς την Ελλάδα, για τη σιδηροδρομική τραγωδία στα Τέμπη, εκφράζουν ξένοι ηγέτες.  Από την πολύνεκρη σύγκρουση τρένων σκοτώθηκαν τουλάχιστον 36 άνθρωποι και εκφράζονται φόβοι ότι ο τελικός απολογισμός θα είναι μεγαλύτερος.  Μεταξύ των ηγετών που εξέφρασαν τη συμπαράστασή τους είναι ο Τούρκος πρόεδρος Ρετζέπ Ταγίπ Ερντογάν, ο πρόεδρος της Κίνα Σι Τσινπίνγκ και ο Γάλλος πρόεδρος Εμανουέλ Μακρόν Ο πρόεδρος της Τουρκίας Ρετζέπ Ταγίπ Ερντογάν έστειλε συλλυπητήριο μήνυμα στην Πρόεδρο της Δημοκρατίας Κατερίνα Σακελλαροπούλου και στον πρωθυπουργό Κυριάκο Μητσοτάκη. Όπως γνωστοποιεί η τουρκική πρεσβεία στην Ελλάδα, ο Πρόεδρος Ερντογάν στο μήνυμα του εξέφρασε τη βαθιά λύπη του σχετικά με το σιδηροδρομικό δυστύχημα, εξέφρασε τα συλλυπητήρια του για όσους έχασαν τη ζωή τους στο δυστύχημα και ευχήθηκε καλή ανάρρωση στους τραυματίες. Επίσης, σε άλλη ανάρτηση παραθέτει την ανακοίνωση του τουρκικού υπουργείου Εξωτερικών για το σιδηροδρομικό δυστύχημα. «Με θλίψη πληροφορηθήκαμε το δυστύχημα με τη σύγκρουση τρένων που συνέβη χθες τη νύχτα στη γείτονα μας Ελλάδα, κατά το οποίο αρκετοί άνθρωποι έχασαν την ζωή τους και άλλοι τραυματίστηκαν. Εκφράζουμε τα συλλυπητήρια μας στους οικείους όσων έχασαν την ζωή τους σε αυτό το τραγικό δυστύχημα, στον ελληνικό λαό και στην ελληνική κυβέρνηση και ευχόμαστε καλή ανάρρωση στους τραυματίες». Τη λύπη του για το τραγικό σιδηροδρομικό δυστύχημα στα Τέμπη, εξέφρασε και ο πρωθυπουργός της Αλβανίας Έντι Ράμα, με ανάρτησή του στο Twitter. «Νιώθουμε τον πόνο των αγαπημένων μας γειτόνων σε μια τόσο δύσκολη ώρα για το έθνος τους και συμμετέχουμε μαζί τους στις προσευχές και στα συλλυπητήριά στις οικογένειες των θυμάτων», γράφει ο Αλβανός πρωθυπουργός. Ο Έντι Ράμα εξέφρασε τηλεφωνικά προς τον υπουργό Εξωτερικών Νίκο Δένδια ειλικρινή συλλυπητήρια για το σιδηροδρομικό δυστύχημα στα Τέμπη. Από την πλευρά του, ο Νίκος Δένδιας ευχαρίστησε τον Αλβανό πρωθυπουργό για την έκφραση αλληλεγγύης απέναντι σε αυτή την τραγωδία. Ο πρόεδρος της Κίνας Σι Τζινπίνγκ έστειλε στην Πρόεδρο της Δημοκρατίας Κατερίνα Σακελλαροπούλου μήνυμα, εκφράζοντας ειλικρινή συλλυπητήρια για τα θύματα, συμπαράσταση στις οικογένειες που πενθούν και ευχές για ταχεία ανάρρωση στους τραυματίες.  Σε αντίστοιχη ανάρτηση, ο πρεσβευτής της Κίνας στην Ελλάδα Σιάο Τζουντσένγκ δηλώνει σοκαρισμένος και λυπημένος για το μεγάλο σιδηροδρομικό δυστύχημα που συνέβη στα Τέμπη κοντά στη Λάρισα, χθες το βράδυ. Εκ μέρους της κινεζικής πρεσβείας στην Ελλάδα, ο Κινέζος πρέσβης εκφράζει τα βαθύτατα συλλυπητήρια του για τους νεκρούς και εύχεται κουράγιο στους τραυματίες και τις οικογένειές τους. Σε ξεχωριστή ανάρτηση η κινεζική πρεσβεία εκφράζει ειλικρινή συλλυπητήρια και εύχεται κουράγιο στους συγγενείς και οικείους των θυμάτων από την τραγική σύγκρουση τρένων στα Τέμπη. «Ευχόμαστε από καρδιάς ταχεία ανάρρωση στους τραυματίες» σημειώνει επιπροσθέτως. «Θρηνούμε με τους Έλληνες φίλους μας και η σκέψη μας βρίσκεται στα θύματα και τις οικογένειές τους», έγραψε στο Twitter ο καγκελάριος Όλαφ Σολτς, αναφερόμενος σε «τρομακτικά νέα που έρχονται από το τραγικό σιδηροδρομικό δυστύχημα στην Ελλάδα». «Ευχόμαστε στους φίλους Έλληνες καλή δύναμη σε αυτές τις δύσκολες ώρες», καταλήγει ο κ. Σολτς. Τα συλλυπητήριά του για τη σιδηροδρομική τραγωδία εξέφρασε, επίσης με ανάρτησή του στο Twitter, ο υφυπουργός Στέγασης, Αστικής Ανάπτυξης και Κτιρίων Σέρεν Μπάρτολ, ο οποίος είναι και ο εντεταλμένος του καγκελάριου στην Ελληνογερμανική Συνέλευση. «Είμαι σοκαρισμένος από τα τρομακτικά γεγονότα. Οι σκέψεις μου βρίσκονται στους νεκρούς, στις οικογένειές τους, στους τραυματίες και στον ελληνικό λαό, στους οποίους εκφράζω τα βαθύτατα συλλυπητήριά μας», αναφέρει ο κ. Μπάρτολ στο μήνυμά του και συνοδεύει την ανάρτησή του από φωτογραφία ελληνικής σημαίας η οποία κυματίζει μεσίστια. Την θλίψη αλλά και την αλληλεγγύη της Γαλλίας διατύπωσε με αφορμή το τραγικό σιδηροδρομικό δυστύχημα στα Τέμπη ο Γάλλος Πρόεδρος Εμανουέλ Μακρόν. Σε ανακοίνωση που εξέδωσε το Ελιζέ ο Μακρόν αναφέρει ότι «η σκέψη μου είναι στους οικείους του τραγικού δυστυχήματος» και ότι «η Γαλλία βρίσκεται στο πλευρό των Ελλήνων». Σε ανακοινωθέν της ιταλικής προεδρίας της κυβέρνησης υπογραμμίζεται ότι «η Ιταλίδα πρωθυπουργός Τζόρτζια Μελόνι θέλει να εκφράσει στον ελληνικό λαό και στην κυβέρνηση της Αθήνας την βαθιά της θλίψη και συγκίνηση για το τρομερό σιδηροδρομικό ατύχημα της περασμένης νύχτας» «Από την ιταλική κυβέρνηση, θερμά συλλυπητήρια στις οικογένειες των θυμάτων και η ευχή να αναρρώσουν γρήγορα όλοι οι τραυματίες», καταλήγει το ανακοινωθέν. Εκφράζω συγκλονισμό και βαθύτατη θλίψη για την τραγωδία που επισυνέβη στην Ελλάδα με τη σύγκρουση των αμαξοστοιχιών που είχε ως αποτέλεσμα τον θάνατο δεκάδων ανθρώπων, αναφέρει σε γραπτή δήλωσή του ο Πρόεδρος της Κυπριακής Δημοκρατίας Νίκος Χριστοδουλίδης. Στην ίδια δήλωση ο κος Χριστοδουλίδης σημειώνει: Εκφράζω τα ειλικρινή μου συλλυπητήρια προς τις οικογένειες των θυμάτων, τον ελληνικό λαό και την κυβέρνηση της χώρας. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/politics/562301098/tragodia-sta-tempi-live-i-dilosi-toy-kyriakoy-mitsotaki/,Πολιτική,Μητσοτάκης για Τέμπη: Οι ευθύνες θα αποδοθούν – Σύσταση ανεξάρτητης Επιτροπής Εμπειρογνωμόνων,2023-03-01T19:47:29+02:00,"
Newsroom","«Μόλις επέστρεψα από τον τόπο μιας τραγωδίας που θα μείνει για πάντα χαραγμένη στη συλλογική μας μνήμη. Δεκάδες συμπολίτες μας, οι πιο πολλοί νέα παιδιά, έχασαν εκεί τη ζωή τους, σε ένα φρικτό σιδηροδρομικό δυστύχημα χωρίς προηγούμενο στην πατρίδα μας», σημείωσε ο πρωθυπουργός, Κυριάκος Μητσοτάκης, στη δήλωση του για την τραγωδία στα Τέμπη. «Ευχαριστώ από καρδιάς τις γυναίκες και τους άνδρες του κρατικού μηχανισμού που κινητοποιήθηκαν από την πρώτη στιγμή. Πυροσβέστες και διασώστες, στελέχη του ΕΚΑΒ, της Αστυνομίας, της Αυτοδιοίκησης, όπως και τους γιατρούς και υγειονομικούς και τους ψυχολόγους στα νοσοκομεία μας. Έκαναν και κάνουν το καλύτερο δυνατό σε εξαιρετικά αντίξοες συνθήκες», τόνισε και πρόσθεσε: «Συνάντησα συγγενείς των θυμάτων και των αγνοουμένων στο νοσοκομείο της Λάρισας. Μέσα στον ανείπωτο πόνο τους, με περίσσευμα αξιοπρέπειας, με ρώτησαν “γιατί”. Και μου είπαν “ποτέ ξανά”. Τους οφείλουμε μία ειλικρινή απάντηση». «Ο Υπουργός Υποδομών και Μεταφορών, Κώστας Καραμανλής, αναλαμβάνοντας την αντικειμενική πολιτική ευθύνη, υπέβαλε αμέσως την παραίτηση του. Το ίδιο και οι επικεφαλής του ΟΣΕ και της ΕΡΓΟΣΕ. Η στάση του τον τιμά, καθώς όλα δείχνουν πως το δράμα οφείλεται, δυστυχώς, κυρίως σε τραγικό ανθρώπινο λάθος», επισήμανε. «Μεταβατικός Υπουργός, μέχρι τις εθνικές εκλογές, ορίζεται ο Υπουργός Επικρατείας, Γιώργος Γεραπετρίτης, από τον οποίο ήδη ζήτησα να προχωρήσει γρήγορα στη σύσταση ανεξάρτητης και υπερκομματικής Επιτροπής Εμπειρογνωμόνων, που θα εξετάσει πλήρως τα αίτια του δυστυχήματος. Αλλά θα εξετάσει και τις διαχρονικές καθυστερήσεις στην υλοποίηση των σιδηροδρομικών έργων. Ταυτόχρονα, η Δικαιοσύνη θα κάνει τη δική της δουλειά. Οι ευθύνες θα αποδοθούν. Ενώ η πολιτεία θα σταθεί δίπλα στις οικογένειες των θυμάτων. Θα πενθήσουμε τα παιδιά μας, τα αδέρφια μας, τους φίλους μας. Θα μείνουμε ενωμένοι και σε αυτή την τραγωδία. Και, μετά, θα σκύψουμε το κεφάλι και θα σφίξουμε τα δόντια. Θα δουλέψουμε ώστε αυτό το “ποτέ ξανά” που άκουσα στη Λάρισα να μην μείνει λόγος κενός. Σας το υπόσχομαι», κατέληξε.   «Αυτές τις στιγμές πένθους και οδύνης δεν θα μπούμε στον πειρασμό να σχολιάσουμε τη δήλωση του Πρωθυπουργού, που σπεύδει να προδικάσει ότι η τραγωδία οφείλεται κυρίως σε ανθρώπινο λάθος. Ο σεβασμός στα θύματα προϋποθέτει σεβασμό στην αλήθεια. Όλα θα ειπωθούν στη σωστή ώρα», σημειώνει ο ΣΥΡΙΖΑ. Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/world/562301092/syllypitiria-apo-ton-proedro-tis-kinas-si-tzinpingk-gia-to-dystychima-sta-tempi/,Κόσμος,Σι Τζινπίνγκ: Συλλυπητήρια από τον πρόεδρο της Κίνας για το δυστύχημα στα Τέμπη,2023-03-01T18:35:52+02:00,"
Newsroom","Ο πρόεδρος της Κίνας Σι Τζινπίνγκ έστειλε στην Πρόεδρο της Δημοκρατίας Κατερίνα Σακελλαροπούλου μήνυμα για το θανατηφόρο δυστύχημα στα Τέμπη, εκφράζοντας ειλικρινή συλλυπητήρια για τα θύματα, συμπαράσταση στις οικογένειες που πενθούν και ευχές για ταχεία ανάρρωση στους τραυματίες.  Την επικοινωνία, γνωστοποίησε με ανάρτησή της στα μέσα κοινωνικής δικτύωσης η πρεσβεία της Κίνας στην Ελλάδα.   Ο Πρόεδρος της #Κίνας Xi Jinping μόλις έστειλε στην ΠτΔ Κ. Σακελλαροπούλου μήνυμα για το θανατηφόρο δυστύχημα στα #Τέμπη, εκφράζοντας ειλικρινή #συλλυπητήρια για τα θύματα, συμπαράσταση στις οικογένειες που πενθούν, και ευχές για ταχεία ανάρρωση στους τραυματίες. pic.twitter.com/tCvkunffEU — Chinese Embassy in Greece (@Chinaemb_Hellas) March 1, 2023  Σε αντίστοιχη ανάρτηση, ο πρεσβευτής της Κίνας στην Ελλάδα Σιάο Τζουντσένγκ δηλώνει σοκαρισμένος και λυπημένος για το μεγάλο σιδηροδρομικό δυστύχημα που συνέβη στα Τέμπη κοντά στη Λάρισα, χθες το βράδυ. Εκ μέρους της κινεζικής πρεσβείας στην Ελλάδα, ο Κινέζος πρέσβης εκφράζει τα βαθύτατα συλλυπητήρια του για τους νεκρούς και εύχεται κουράγιο στους τραυματίες και τις οικογένειές τους. Σε ξεχωριστή ανάρτηση η κινεζική πρεσβεία εκφράζει ειλικρινή συλλυπητήρια και εύχεται κουράγιο στους συγγενείς και οικείους των θυμάτων από την τραγική σύγκρουση τρένων στα Τέμπη. «Ευχόμαστε από καρδιάς ταχεία ανάρρωση στους τραυματίες» σημειώνει επιπροσθέτως.   Εκφράζουμε τα ειλικρινή #συλλυπητήρια μας και ευχόμαστε κουράγιο στους συγγενείς και οικείους των θυμάτων από την τραγική σύγκρουση τρένων στα #Τέμπη. Ευχόμαστε από καρδιάς ταχεία ανάρρωση στους τραυματίες. 🙏🙏 — Chinese Embassy in Greece (@Chinaemb_Hellas) March 1, 2023  Πηγή: ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/politics/562301026/androylakis-gia-tragodia-sta-tempi-sti-skepsi-olon-mas-yparchei-ena-terastio-giati/,Πολιτική,Ανδρουλάκης για τραγωδία στα Τέμπη: Στη σκέψη όλων μας υπάρχει ένα τεράστιο «γιατί»,2023-03-01T17:51:55+02:00,"
Newsroom","Τον τόπο της τραγωδίας στα Τέμπη επισκέφτηκε ο πρόεδρος του ΠΑΣΟΚ- Κινήματος Αλλαγής Νίκος Ανδρουλάκης, ο οποίος επέστρεψε από τις Βρυξέλλες μέσω Θεσσαλονίκης. Ο κ. Ανδρουλάκης ενημερώθηκε για το δυστύχημα από τους υπεύθυνους του Πυροσβεστικού Σώματος και δήλωσε στους δημοσιογράφους: «Τα θερμά μου συλλυπητήρια στις οικογένειες των θυμάτων, που έχασαν με τόσο άδικο τρόπο τη ζωή τους, και να ευχηθώ γρήγορη ανάρρωση στους τραυματίες. Η πατρίδα μας βιώνει μία ανείπωτη τραγωδία και στη σκέψη όλων μας υπάρχει ένα τεράστιο «γιατί». Γιατί, ενώ υπάρχουν οι τεχνικές δυνατότητες τώρα και πολλά χρόνια, να κρέμονται τόσες ζωές σε ένα ανθρώπινο χέρι;». Αμέσως μετά ο κ. Ανδρουλάκης αναχώρησε για το Γενικό Νοσοκομείο της Λάρισας. Τον πρόεδρο του ΠΑΣΟΚ- Κινήματος Αλλαγής συνόδευαν ο γραμματέας της Κεντρικής Επιτροπής του κόμματος Ανδρέας Σπυρόπουλος, η γραμματέας της Κοινοβουλευτικής Ομάδας Ευαγγελία Λιακούλη και ο υπεύθυνος του τομέα υποδομών και μεταφορών Χρήστος Γκόγκας. Πηγή: ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562301011/tragodia-sta-tempi-sygklonizoyn-oi-martyries-ton-syggenon-ton-thymaton/,Κοινωνία,Τραγωδία στα Τέμπη: Συγκλονίζουν οι μαρτυρίες των συγγενών των θυμάτων,2023-03-01T17:42:32+02:00,"
Newsroom","Δραματικές στιγμές εκτυλίχτηκαν έξω από το ΓΝ Λάρισας όπου δεκάδες πολίτες συγκεντρώθηκαν ψάχνοντας τους κοντινούς τους ανθρώπους οι οποίοι επέβαιναν στο τρένο που συγκρούστηκε στα Τέμπη.  Πολλοί άνθρωποι με δάκρυα στα μάτια έχουν συγκεντρωθεί στο ισόγειο του ΓΝ Λάρισας και περιμένουν να μάθουν νέα για την τύχη των συγγενών τους.  Ο Νίκος Μακρής και η σύζυγός του κάθονταν σε ένα πεζοδρόμιο έξω από το νοσοκομείο, περιμένοντας να μάθουν νέα για τη νύφη τους. «Περιμένουμε εδώ από τις 2 το πρωί για να μάθουμε νέα για τη Μαρία», δήλωσε ο κ. Μακρής στο Reuters επισημαίνοντας πως η νύφη του βρισκόταν στα μπροστινά βαγόνια του τρένου, όπου η θερμοκρασία έφτασε μέχρι και τους 1.300 βαθμούς Κελσίου, σύμφωνα με την Πυροσβεστική.  «Θα είμαστε τυχεροί αν έχουμε ένα πτώμα για να θάψουμε, ανέφερε ο ίδιος, ενώ η σύζυγός του έκλαιγε με λυγμούς δίπλα του.  Την ίδια ώρα συγκλονιστικές είναι οι δηλώσεις ενός πατέρας, ο οποίος μιλούσε με την κόρη του στο τηλέφωνο τη στιγμή της σύγκρουσης.  «Η κόρη μου τηλεφώνησε και μου είπε: “Καίγομαι”. Μου έλεγε πως τα μαλλιά της είχαν πάρει φωτιά και ούρλιαζε», δήλωσε ένας πατέρας στην ΕΡΤ.  Όσοι κατάφεραν να επιζήσουν με μόνο μερικές γρατζουνιές, περιέγραψαν με τρομακτικό τρόπο την στιγμή της σύγκρουσης.  «Επικράτησε πανικός, η φωτιά ξέσπασε αμέσως και μας περικύκλωσε καθώς το βαγόνι γύρισε ανάποδα», δήλωσε ο 28χρονος επιβάτης, Στέργιος Μινένης. Πηγή: Reuters  "
kathimerini.gr,https://www.kathimerini.gr/society/562300996/tragodia-sta-tempi-agnooymenoi-kai-dyo-kyprioi-polites/,Κοινωνία,Τραγωδία στα Τέμπη: Αγνοούμενοι και δύο Κύπριοι πολίτες,2023-03-01T17:29:32+02:00,"
Newsroom","Η κυπριακή κυβέρνηση έχει ενημερωθεί ότι ανάμεσα στους αγνοούμενους του τραγικού δυστυχήματος συγκαταλέγονται και δύο Κύπριοι πολίτες, η ταυτότητα και η τύχη των οποίων δεν έχει ακόμη διακριβωθεί, όπως αναφέρεται σε ανακοίνωση της Προεδρίας της Κυπριακής Δημοκρατίας. Στην ίδια ανακοίνωση επισημαίνεται: Με εντολές του Προέδρου της Δημοκρατίας Νίκου Χριστοδουλίδη, ο υπουργός Εξωτερικών Κωνσταντίνος Κόμπος βρίσκεται σε επικοινωνία με τις οικογένειες των δύο αγνοούμενων Κυπρίων, στη διάθεση των οποίων έθεσε τις υπηρεσίες του κράτους, αλλά και τη διπλωματική αποστολή της Δημοκρατίας στην Αθήνα, για να τους παράσχουν βοήθεια με οποιονδήποτε τρόπο χρειαστούν, καθώς και για συνδρομή σε σχέση με τη μετάβαση τους στην Ελλάδα. Για τη διαχείριση του περιστατικού, η Κυπριακή Δημοκρατία είναι από την πρώτη στιγμή σε επαφή με τις ελληνικές Αρχές. Για το τραγικό περιστατικό, το οποίο στοίχισε τη ζωή σε δεκάδες ανθρώπους, ο Πρόεδρος Χριστοδουλίδης έδωσε οδηγίες όπως οι σημαίες της Δημοκρατίας κυματίζουν μεσίστιες σε όλα τα κυβερνητικά κτίρια και στο Προεδρικό Μέγαρο, εις ένδειξη βαρύτατου πένθους, καταλήγει η ανακοίνωση. Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562300981/tragodia-sta-tempi-ti-tha-poyme-ston-kosmo-poy-echase-ta-paidia-toy/,Κοινωνία,Τραγωδία στα Τέμπη: «Τι θα πούμε στον κόσμο που έχασε τα παιδιά του;»,2023-03-02T07:47:04+02:00,"
Δήμητρα Τριανταφύλλου","Τι πήγε λάθος και τι θα μπορούσε να γίνει διαφορετικά στην περίπτωση του τραγικού δυστυχήματος στα Τέμπη που κόστισε -μέχρι στιγμής- τη ζωή σε 43 ανθρώπους;  Στα παραπάνω ερωτήματα επιχειρεί να απαντήσει, με όσα δεδομένα είναι διαθέσιμα ως τώρα, ο Παναγιώτης Καρκατσούλης, εμπειρογνώμονας Δημόσιας Διοίκησης. «Αυτή τη στιγμή ακούμε πολλά και δεν γνωρίζουμε ακόμα όλες τις λεπτομέρειες της συγκλονιστικής αυτής τραγωδίας, υπάρχουν όμως αρκετά πράγματα που μπορούμε να πούμε συνολικά για το σύστημα της δημόσιας ασφάλειας των πολιτών στην Ελλάδα, όταν οι τελευταίοι μπορούν εν δυνάμει να βρεθούν εκτεθειμένοι σε καταστροφές» ξεκινάει να λέει στην «Κ» ο κ. Καρκατσούλης, ο οποίος σημειώνει πως είναι πολλά χρόνια τώρα που ακούμε για τα προβλήματα που υπάρχουν στους ελληνικούς σιδηρόδρομους. Ο ίδιος αναφέρει το «τένις αρμοδιοτήτων» που υπάρχει στον ΟΣΕ σε πολύ απλά και βασικά πράγματα, όπως για παράδειγμα το ποιος πρέπει να συλλέγει τα κλαριά που συχνά πέφτουν κατά μήκος των σιδηροδρομικών γραμμών. «Είναι ένα μοτίβο αυτό της μετάθεσης των ευθυνών, το οποίο βλέπουμε να επαναλαμβάνεται σε κάθε καταστροφή ή δυστύχημα στη χώρα μας», σημειώνει ο κ. Καρκατσούλης και εξηγεί περαιτέρω: «Αυτό το “ποιός έπρεπε να μαζέψει τα κλαριά”, ήταν κάτι που ακούγαμε για παράδειγμα και στην κακοκαιρία Μήδεια, με τις ευθύνες να μεταφέρονται τότε από το δασαρχείο στους δήμους και από εκεί στην περιφέρεια κι από εκεί στον ΔΕΔΔΗΕ και πάει λέγοντας. Αν δυσκολευόμαστε λοιπόν να κρατήσουμε καθαρή τη σιδηροδρομική γραμμή πώς θα πάμε στα πιο ουσιώδη, όπως είναι τα ηλεκτρονικά συστήματα σήμανσης, τα οποία σύμφωνα με τους εργαζομένους, δεν λειτουργούσαν; Αν το σύστημα ήταν τελικά ανενεργό και τα τρένα έτρεχαν “στον αέρα”, αυτό από μόνο του είναι συγκλονιστικό. Είναι αυτό ακριβώς το σύστημα που θα έπρεπε να ενεργοποιείται σε περιπτώσεις ανθρώπινου λάθους, όπως φαίνεται πως είναι η συγκεκριμένη. Το τρένο θα έπρεπε να ακινητοποιείται. Πώς μπορούμε να δεχτούμε ότι δύο τρένα σε αντίθετη κατεύθυνση κινούνται πάνω στην ίδια γραμμή;» διερωτάται.  Ο εμπειρογνώμονας υπογραμμίζει μάλιστα πως δεν είναι υπερβολικό να πούμε ότι η συγκεκριμένη τραγωδία είναι χειρότερη κι από αυτήν στο Μάτι, όπου κάποιος θα μπορούσε ενδεχομένως να πει ότι η τρομερή ένταση του αέρα, διαμόρφωσε πρωτοφανείς συνθήκες, απρόβλεπτες ίσως, σε σημαντικό βαθμό. «Στην προκειμένη δεν υπάρχει τέτοιος εξωτερικός παράγοντας – δεν χιονίζει, δεν έχει θεομηνία, ποιό ήταν το πρόβλημα που δεν μπορούσε να προβλεφθεί;» αναρωτιέται ο κ. Καρκατσούλης, ο οποίος κάνει λόγο για βαριές παραλείψεις. Για τον κ. Καρκατσούλη, η πιο σημαντική παράλειψη που φαίνεται να υπάρχει στην προκειμένη είναι η απουσία του επιχειρησιακού σχεδίου αντιμετώπισης του δυστυχήματος. «Πού ήταν το σχέδιο έκτακτης ανάγκης; Ποιοι είναι οι μηχανισμοί αντίδρασης και συντονισμού; Αν υπήρχαν αυτά τα σχέδια, ποιος τα γνώριζε και ποιοι ήταν επιφορτισμένοι με το να τα ενεργοποιήσουν;» είναι τα διαδοχικά ερωτήματα, τα οποία θέτει, επισημαίνοντας πως πρέπει να απαντηθούν. Ο ίδιος μάλιστα προσθέτει πως τα συστήματα συντονισμού στην Ελλάδα είναι σχεδόν μηδενικά, είτε η καταστροφή ονομάζεται «Μάτι», είτε «Μήδεια», είτε «δυστύχημα στα Τέμπη». Και όπως συμπληρώνει: «Αν διατρέξει κάποιος τα σχέδια του “Ξενοκράτη” για τις καταστροφές, θα δει πως τα δικά μας, σε αντίθεση με αυτά που ισχύουν σε άλλες ευρωπαϊκές χώρες, δεν έχουν επιχειρησιακό χαρακτήρα αλλά κανονιστικό, σε μια κατεύθυνση, ας πούμε, “προσταγών”. Είμαστε ευρωπαϊκό κράτος αλλά συστήματα προσομοιώσεων για ατυχήματα δεν έχουμε. Ρίχνουμε εύκολα την ευθύνη σε ένα άτομο, όπως βλέπουμε να συμβαίνει στην προκειμένη με τον σταθμάρχη και αποποιούμαστε των ευθυνών μας». «Πώς επιλέγονται οι άνθρωποι σε όλα αυτά τα πόστα, αρχής γενομένης από τον επικεφαλής; Ποιος τους ελέγχει; Σε ποιόν λογοδοτούν;» Το δεύτερο νευραλγικό πρόβλημα κατά τον εμπειρογνώμονα και διοικητικό επιστήμονα, είναι η ίδια η αντίληψη της δουλειάς που έχουν οι δημόσιοι υπάλληλοι στη χώρα μας ή οι υπάλληλοι οι οποίοι βρίσκονται σε πόστα ευθύνης οργανισμών που έχουν να κάνουν και με τη δημόσια υγεία. «Πρόκειται για τον φόβο των συνεπειών των πράξεων, ο οποίος οδηγεί τελικά σε μια λογική: “εμένα η δουλειά μου αρχίζει και τελειώνει εδώ και τίποτα άλλο δεν γνωρίζω για τη συνολική αλυσίδα της εργασίας”» εξηγεί ο κ. Καρκατσούλης και θέτει σε αυτό το σημείο ακόμα ένα ερώτημα: «Πώς επιλέγονται λοιπόν οι άνθρωποι σε όλα αυτά τα πόστα, αρχής γενομένης από τον επικεφαλής; Ποιος τους ελέγχει; Σε ποιον λογοδοτούν; Η κατάσταση στα ζητήματα δημόσιας ασφάλειας και του ευρύτερου ζητήματος πολιτικής προστασίας παραμένει τραγική στη χώρα μας και κανέναν δεν αφορά αν η Hellenic Train ανήκει ή όχι στο δημόσιο. Αυτό που μας ενδιαφέρει είναι η διασφάλιση της υγείας των πολιτών στην επικράτεια και αυτό ναι, είναι ευθύνη του κράτους. Το υπουργείο Κλιματικής Κρίσης και Πολιτικής Προστασίας θα έπρεπε να έχει εκπονήσει σχέδιο έκτακτης ανάγκης διαθέσιμο και στο υπουργείο Υποδομών και Μεταφορών για περιπτώσεις σαν κι αυτήν». Και συνεχίζει ο κ. Καρκατσούλης: «Μιλάμε για τις συγκοινωνίες, μιλάμε για τη μετακίνηση χιλιάδων πολιτών και μιλάμε λοιπόν για τρομακτικές ευθύνες. Ευθύνες που αντικατοπτρίζουν τον τρόπο με τον οποίο κατανέμονται οι αρμοδιότητες στην Ελλάδα – θραυσμεύνες πάντοτε, αποσπασματικές και περιχαρακωμένες, σταθερά έξω από την κουλτούρα της πολιτικής προστασίας, η οποία βρίσκεται σταθερά σε σαθρό έδαφος». Όλα τα παραπάνω τελικά οδηγούν σύμφωνα με τον κ. Καρκατσούλη σε μια κουλτούρα ατιμωρησίας. O ίδιος υπενθυμίζει μάλιστα πως έπρεπε να περάσουν πέντε ολόκληρα χρόνια για να ξεκινήσει η δίκη για το Μάτι. Ο εμπειρογνώμονας τονίζει πως σε αυτή την κουλτούρα της ατιμωρησίας, συμβάλλει κι η αντίδραση του κράτους κάθε φορά που συμβαίνει ένα τραγικό γεγονός: «Στην αρχή βιαζόμαστε να αποδώσουμε ευθύνες, λέμε ότι ενεργοποιούμε εισαγγελείς και παραγγέλνουμε έρευνες, υπερηφανευόμαστε ότι αστυνομία και πυροσβεστική κάνουν ό,τι μπορούν, αλλά μετά από λίγο οι υποθέσεις μπαίνουν βαθιά στα συρτάρια». O ίδιος κρατάει για το τέλος το πιο ουσιαστικό ερώτημα που συνοψίζει την τραγωδία – «Τι θα πούμε σε όλο αυτόν τον κόσμο που έχασε τα παιδιά του; Τι επιχείρημα έχουμε;» Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/politics/562300972/tragodia-sta-tempi-dilosi-tha-kanei-to-apogeyma-o-prothypoyrgos/,Πολιτική,Τραγωδία στα Τέμπη: Δήλωση θα κάνει το απόγευμα ο πρωθυπουργός,2023-03-01T17:06:10+02:00,"
Newsroom","Δήλωση για την εθνική τραγωδία στα Τέμπη αναμένεται να κάνει στις 18:00 ο πρωθυπουργός, Κυριάκος Μητσοτάκης. Νωρίτερα, κι ενώ βρισκόταν στο σημείο της τραγωδίας, είπε: «Είναι πάρα πολύ δύσκολο αυτό το οποίο βιώνουμε σήμερα ως χώρα, μιλάμε για μια ανείπωτη τραγωδία. Η σκέψη μας σήμερα είναι πρώτα και πάνω απ’ όλα με τους συγγενείς των θυμάτων. Υποχρέωσή μας είναι να περιθάλψουμε τους τραυματίες και από εκεί και πέρα να ταυτοποιήσουμε τις σορούς. Και από εκεί και πέρα ένα πράγμα μπορώ να εγγυηθώ. Να μάθουμε τα αίτια αυτής της τραγωδίας. Θα κάνουμε ό,τι περνάει από το χέρι μας για να μην ξανασυμβεί ποτέ κάτι τέτοιο». Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562300966/tragodia-sta-tempi-prospatheies-na-apomakrynthoyn-ta-syntrimmia-syggeneis-anazitoyn-toys-dikoys-toys/,Κοινωνία,Τραγωδία στα Τέμπη: Προσπάθειες να απομακρυνθούν τα συντρίμμια – Συγγενείς αναζητούν τους δικούς τους,2023-03-01T17:02:37+02:00,"
Newsroom","Συνεχίζονται οι προσπάθειες από τα συνεργεία διάσωσης να απομακρύνουν τα συντρίμμια της επιβατικής αμαξοστοιχίας και να εξερευνήσουν μέσα στις καμένες λαμαρίνες και τα συνθλιβέντα βαγόνια μήπως και ανακαλύψουν πτώματα. Γύρω στις 3.30 το απόγευμα πτώμα ή πτώματα μεταφέρθηκαν μέσα με σακούλες και πάνω σε φορείο σε ασθενοφόρο για να μεταφερθεί στο νεκροτομείο της Λάρισας. Και ενώ οι γερανοί προσπαθούν να σηκώσουν την ηλεκτρομηχανή του τρένου, όλοι ελπίζουν ότι θα κλείσει ο αριθμός των νεκρών και δεν θα εντοπιστούν και άλλα πτώματα. Πάντως, από την εικόνα που αντικρίζουν όλοι, συμπεραίνεται ότι η μετωπική σύγκρουση των δύο τρένων ήταν σφοδρότατη, λόγω της μεγάλης ταχύτητας, ενώ από την φωτιά που ξέσπασε έχουν καταστραφεί στο σημείο και τα εναέρια καλώδια ηλεκτροδότησης των συρμών. Τραγικές είναι οι σκηνές, καθώς συγγενείς έρχονται στο σημείο και αναζητούν δικούς τους ανθρώπους που ως τώρα δεν έχουν δώσει σημεία ζωής και στη συνέχεια μεταβαίνουν στα νοσοκομεία για να τους αναζητήσουν. Πηγή: ΑΠΕ / ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/world/562300954/tragodia-sta-tempi-o-erntogan-ekfrazei-ta-syllypitiria-toy-pros-tin-ellada/,Κόσμος,Τραγωδία στα Τέμπη: Ο Ερντογάν εκφράζει τα συλλυπητήριά του προς την Ελλάδα,2023-03-01T17:07:24+02:00,"
Newsroom","Τα συλλυπητήρια και τη θλίψη του για την πολύνεκρή τραγωδία στα Τέμπη εξέφρασε, μέσω Twitter, ο Τούρκος πρόεδρος Ρετζέπ Ταγίπ Ερντογάν. Σε δύο tweets, η τουρκική προεδρία σημειώνει: «Ο Πρόεδρος @RTErdogan έστειλε μήνυμα στην Πρόεδρο της Ελλάδας Κατερίνα Σακελλαροπούλου και στον Έλληνα πρωθυπουργό Κυριάκο Μητσοτάκη για το σιδηροδρομικό δυστύχημα στην Ελλάδα».   Cumhurbaşkanı @RTErdogan, Yunanistan’da meydana gelen tren kazası nedeniyle Yunanistan Cumhurbaşkanı Katerina Sakellaropoulou ve Yunanistan Başbakanı Kiryakos Miçotakis’e geçmiş olsun mesajı gönderdi. — T.C. Cumhurbaşkanlığı (@tcbestepe) March 1, 2023  «Στο μήνυμά του, ο Πρόεδρος Ερντογάν δήλωσε ότι είναι βαθιά λυπημένος για το σιδηροδρομικό δυστύχημα στην Ελλάδα, μετέφερε τα συλλυπητήριά του για όσους έχασαν τη ζωή τους στο δυστύχημα και ευχήθηκε ταχεία ανάρρωση στους τραυματίες». Cumhurbaşkanı Erdoğan mesajında, Yunanistan’da yaşanan tren kazasından büyük üzüntü duyduğunu belirterek, kazada hayatını kaybedenler için taziyelerini iletti, yaralananlara şifa temennisinde bulundu. — T.C. Cumhurbaşkanlığı (@tcbestepe) March 1, 2023 ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562300951/tragodia-sta-tempi-paradechthike-to-moiraio-lathos-toy-o-stathmarchis-symfona-me-plirofories/,Κοινωνία,"Τραγωδία στα Τέμπη: Παραδέχθηκε το μοιραίο λάθος του ο σταθμάρχης, σύμφωνα με πληροφορίες",2023-03-01T17:15:00+02:00,"
Ιωάννα Μάνδρου","Αποδέχθηκε το μοιραίο λάθος του, σύμφωνα με πληροφορίες, απολογούμενος στο στάδιο της προανάκρισης, ο σταθμάρχης της Λάρισας που έχει συλληφθεί για την πολύνεκρη τραγωδία που έχει παγώσει το πανελλήνιο. Σύμφωνα με τις ίδιες πληροφορίες, απολογούμενος ο σταθμάρχης, ο μόνος προς το παρόν, που έχει συλληφθεί, παραδέχθηκε αρχικά το τραγικό λάθος του και το απέδωσε στην «κακιά ώρα», ενώ σε βάρος του έχει σχηματιστεί δικογραφία για βαρύτατα αδικήματα. Οι κατηγορίες για τις οποίες θα ασκηθεί αύριο ποινική δίωξη από τον εισαγγελέα, ενώπιον του οποίου θα προσαχθεί, ο σταθμάρχης, αφορούν στο αδίκημα της διατάραξης της ασφάλειας των συγκοινωνιών από το οποίο προήλθε ως αποτέλεσμα θάνατος πολλών ατόμων (κακούργημα), το οποίο με βάση πρόσφατη τροποποίηση του Ποινικού Κώδικα (άρθρο 291) επισύρει ποινές από 10 χρόνια κάθειρξη ως και ισόβια. Παράλληλα, διώξεις θα ασκηθούν για ανθρωποκτονίες από αμέλεια κατά συρροή και σωματικές βλάβες από αμέλεια και κατά συρροή. Την ίδια ώρα, που έχει δρομολογηθεί η διαδικασία ποινικής δίωξης για τον σταθμάρχη, ο προϊστάμενος της Εισαγγελίας Εφετών της Λάρισας, έμπειρος εισαγγελέας, Σταμάτης Δασκαλόπουλος, εποπτεύει το σύνολο των ερευνών, που βρίσκονται σε πλήρη εξέλιξη για την αναζήτηση ευθυνών για το πολύνεκρο δυστύχημα, έρευνες που διενεργούνται με εντολή του προς κάθε κατεύθυνση. Παράλληλα με εντολή του κ. Δασκαλόπουλου, σύμφωνα με πληροφορίες, η προανακριτική απολογία του σταθμάρχη έγινε παρουσία εισαγγελέα, λόγω της μείζονος σημασίας της ερευνώμενης υπόθεσης, ενώ με εντολή του εισαγγελέας παρίσταται διαρκώς στον τόπο της τραγωδίας ενόψει της σύνταξης αυτοψίας από την Τροχαία της Λάρισας για τα μακάβρια ευρήματα του τραγικού συμβάντος, αυτοψία που θεωρείται κρίσιμο στοιχείο για την συνολική αξιολόγηση για το τι και ποιός έφταιξε για το πολύνεκρο δυστύχημα. Από την άλλη πλευρά, με βάση την άμεση παρέμβαση του Εισαγγελέα του Αρείου Πάγου Ισίδωρου Ντογιάκου, που εκδηλώθηκε νωρίς σήμερα το πρώι, οι έρευνες οφείλουν να τρέξουν πολύ γρήγορα και προς κάθε κατεύθυνση για να δοθούν εμπεριστατωμένες απαντήσεις για τις ευθύνες και τα αίτια της πρωτοφανούς τραγωδίας. Επιπλέον, σύμφωνα με πληροφορίες από εισαγγελικές πηγές, με πολύ μεγάλη δυσκολία, προχωρούν οι διαδικασίες ανεύρεσης των αγνοουμένων στον τόπο του δυστυχήματος, καθώς λόγω της σφοδρότητας της σύγκρουσης, πολλοί επιβάτες της μοιραίας αμαξοστοιχίας είναι διαμελισμένοι, ενώ τις ίδιες μακάβριες δυσκολίες αντιμετωπίζει και το έργο της ταυτοποίησης των σορών που έχουν διακομιστεί στα νοσοκομεία της Λάρισας, με τους ιατροδικαστές να προβαίνουν σε αναγνωρίσεις με την μέθοδο του DNA. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562300879/tragodia-sta-tempi-o-ntogiakos-zita-tin-epispeysi-ton-anakriseon/,Κοινωνία,Τραγωδία στα Τέμπη: Ο Ντογιάκος ζητά την επίσπευση των ανακρίσεων,2023-03-01T16:49:31+02:00,"
Newsroom","Την επίσπευση των ανακρίσεων για την υπόθεση της πολύνεκρης σύγκρουσης αμαξοστοιχιών έξω από τα Τέμπη, ζητά με επιστολή του προς τον εισαγγελέα Εφετών Λάρισας ο Εισαγγελέας του Αρείου Πάγου Ισίδωρος Ντογιάκος. «Με αφορμή το συμβάν της σύγκρουσης τρένων στα Τέμπη την 28-02-2023 (βλ. συνημμένα δημοσιεύματα), παρακαλούμε για τις δικές σας ενέργειες, στο πλαίσιο της εκ του άρθρου 32 ΚΠΔ αρμοδιότητάς σας ως προς την εποπτεία του ανακριτικού έργου, προς την κατεύθυνση της επίσπευσης της ανάκρισης στη συγκεκριμένη υπόθεση. Επίσης να μας ενημερώσετε με αιτιολογημένη αναφορά σας αν συντρέχει περίπτωση εφαρμογής του τελευταίου εδαφίου του άρθρου 32 ΚΠΔ», σημειώνει ο Εισαγγελέας Ντογιάκος.  Το πρωί, ο Εισαγγελέας του Αρείου Πάγου ανέθεσε την εποπτεία του συνόλου της προανάκρισης για την τραγωδία των Τεμπών στον προϊστάμενο της Εισαγγελίας Εφετών Λάρισας Σταμάτη Δασκαλόπουλο. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562300852/tempi-to-chroniko-mias-proanaggeltheisas-tragodias/,Κοινωνία,Τέμπη: Το χρονικό της ανείπωτης τραγωδίας,2023-03-01T17:30:08+02:00,"
Αλεξία Καλαϊτζή","Λίγο πριν τα μεσάνυχτα της Τρίτης, 28 Φεβρουαρίου, η επιβατική αμαξοστοιχία που πραγματοποιεί το νυχτερινό δρομολόγιο Αθήνα – Θεσσαλονίκη, συγκρούεται μετωπικά με εμπορικό συρμό στην περιοχή των Τεμπών. Οι 350 μισοκοιμισμένοι επιβάτες, ανάμεσά τους πολλοί φοιτητές, ξυπνάνε από το απότομο φρενάρισμα και τον εκκωφαντικό ήχο της πρόσκρουσης. Σύντομα τα πρώτα βαγόνια τυλίγονται στις φλόγες. Κάποιοι καταφέρνουν να βγουν από τους εκτροχιασμένους συρμούς, σπάζοντας τα τζάμια. Ακολουθεί πανικός. «Υπήρξε στην αρχή καθυστέρηση 20 λεπτά με μισή ώρα. Μετά μας λέει ο οδηγός για καθυστέρηση μίας ώρας […] λέει ότι υπάρχει σύγχυση στις γραμμές. Ακούμε δύο κοπέλες – δεν γνωρίζω πώς λέγονται οι βοηθοί – να λένε: πού είναι ο προϊστάμενος; Είναι πίσω; Και σε ένα λεπτό, μπαμ», δήλωσε ένας εκ των διασωθέντων που καθόταν στο τέταρτο βαγόνι. «Ήταν 10 δευτερόλεπτα εφιαλτικά, με φωτιές».  Άλλος επιβάτης αναφέρει φτάνοντας στη Θεσσαλονίκη ότι όταν το τρένο είχε σταματήσει με καθυστέρηση στο Παλαιοφάρσαλο, άκουσε τον μηχανοδηγό να λέει στον υπεύθυνο εισιτηρίων: «πάμε και όπου βγει». Στην ερώτηση, ποιος ήταν ο λόγος της καθυστέρησης, ο νεαρός άνδρας απάντησε ότι τους καθυστέρησαν λόγω φόρτου κίνησης των γραμμών.  Σχολιάζοντας τη δήλωση αυτή, ο πρώην πρόεδρος της Πανελλήνιας Ομοσπονδίας Σιδηροδρομικών και γενικός γραμματέας της ΓΣΕΕ, Νικόλαος Κιουτσούκης είπε ότι οι συνάδελφοι πιθανώς αναφέρονταν στο καλώδιο ρεύματος που είχε κοπεί, και το οποίο μπορεί να προκαλέσει τη διακοπή της κίνησης της αμαξοστοιχίας. «Η έκφραση μάλλον αναφερόταν στο αν θα υπάρχει ρεύμα για να κινηθεί η αμαξοστοιχία», σημείωσε.  Απολογούμενος ο σταθμάρχης, ο μόνος προς το παρόν, που έχει συλληφθεί, παραδέχθηκε αρχικά το τραγικό λάθος του και το απέδωσε στην «κακιά ώρα», ενώ σε βάρος του έχει σχηματιστεί δικογραφία για βαρύτατα αδικήματα. Σύμφωνα όμως με τις καταγγελίες που βλέπουν από το πρωί της Τετάρτης το φως της δημοσιότητας, συνδικαλιστές και γνώστες των σιδηροδρομικών μεταφορών, υποστηρίζουν ότι το ανθρώπινο λάθος θα μπορούσε να αποφευχθεί. Τα συστήματα τηλεδιοίκησης και φωτοσήμανσης δεν λειτουργούν, όχι κατ’ εξαίρεση, αλλά λόγω των διαχρονικών καθυστερήσεων στην αναβάθμιση των συστημάτων ασφαλείας. Η πρόεδρος της Ρυθμιστικής Αρχής Σιδηροδρόμων, Ιωάννα Τσιαπαρίκου, έκανε λόγο στην «Κ» για «εργολαβίες που έπρεπε να είχαν ολοκληρωθεί» και πρόσθεσε: «Το σύστημα είναι αυτή τη στιγμή χειροκίνητο, επομένως ελλοχεύει ο κίνδυνος ανθρώπινου λάθους». Οι διαρκείς επισημάνσεις για την απουσία συστήματος τηλεδιοίκησης αποτυπώνονται στις «Ετήσιες Εκθέσεις Ασφάλειας» της ΡΑΣ.  Για την αναβάθμιση των συστημάτων σηματοδότησης – τηλεδιοίκησης σε τμήματα του άξονα Αθήνα – Θεσσαλονίκη υπεγράφη σύμβαση το 2014, με κόστος 41 εκ. ευρώ όταν έγινε η ανάθεση. Σύμφωνα με έρευνα που είχε δημοσιεύσει πριν από τρία χρόνια το Μεσογειακό Ινστιτούτο Ερευνητικής Δημοσιογραφίας (MIIR), το αρχικό κόστος εκτινάχθηκε στην πορεία, ξεπερνώντας το 50% του αρχικού προϋπολογισμού και φέρνοντας την ΕΡΓΟΣΕ, μετά από έλεγχο της Επιτροπής Δημοσιονομικού Ελέγχου το 2018, υπόλογη για κακοδιαχείριση. «Η σύμβαση έχει περάσει δια πυρός και σιδήρου» «Η σύμβαση για την ανάταξη και αναβάθμιση του συστήματος τηλεδιοίκησης – σηματοδότησης έχει περάσει δια πυρός και σιδήρου» αναφέρουν χαρακτηριστικά πηγές του υπουργείου Μεταφορών, κάνοντας λόγο για «χρόνιο σιδηροδρομικό πρόβλημα στην Ελλάδα». «Η ανάταξη δεν έγινε ποτέ», προσθέτει ο εκπρόσωπος εργαζομένων της ΤΡΑΙΝΟΣΕ, Βασίλης Ζαβογιάννης και εξηγεί στην «Κ» ότι τα συστήματα ασφάλειας που είχαν ενσωματωθεί περί το 2004 δεν τέθηκαν ποτέ σε λειτουργία. Βάση του χρονοδιαγράμματος του έργου, η ανάταξη και αναβάθμιση των συστημάτων θα έπρεπε να έχει ολοκληρωθεί μέχρι το 2020, αλλά μόνο το τμήμα από το Πλατύ Ημαθίας μέχρι τον Προμαχώνα, είναι σήμερα έτοιμο. Στο σημείο του τραγικού δυστυχήματος οι διαδικασίες παρέμεναν απαρχαιωμένες.  «Λάθος διαχείριση από ανθρώπινο παράγοντα σε μια διαδικασία που είναι ίδια πάρα πολλά χρόνια», αναφέρουν πηγές του υπουργείου Μεταφορών για τα αίτια της μετωπικής σύγκρουσης των αμαξοστοιχιών, που υποδεικνύουν τον αρμόδιο σταθμάρχη ως υπεύθυνο για «αβλεψία», ωστόσο παραδέχονται ότι με επικαιροποιημένα συστήματα, το δυστύχημα θα μπορούσε να είχε αποφευχθεί.  «Τώρα βάλανε στη γωνία τον σταθμάρχη έναν άνθρωπο 59 ετών. Ήταν σταθμάρχης μόνο 40 ημέρες και τον βάλανε στον πιο δύσκολο κόμβο» λέει στην «Κ» ο κ. Ζαβογιάννης, αναφερόμενος στα προβλήματα στελέχωσης κρίσιμων για την ασφάλεια πόστων. Ωστόσο, όπως επισημαίνουν πηγές από το υπουργείο, οι σταθμάρχες έχουν 712 ώρες υποχρεωτικής εκπαίδευσης και 75 ημέρες πρακτικής, πριν αναλάβουν ένα πόστο. «Επομένως υπήρχε η εμπειρία και αυτό δεν ήταν το πιο δύσκολο σημείο». Ο πρώην πρόεδρος της Πανελλήνιας Ομοσπονδίας Σιδηροδρομικών και γενικός γραμματέας της ΓΣΕΕ, Νικόλαος Κιουτσούκης «δείχνει» από πλευράς του τη μη λειτουργία του συστήματος GSM-R, το οποίο θα έδινε τη δυνατότητα στον σταθμάρχη να δει πού βρίσκεται η αμαξοστοιχία. Σύμφωνα με τον ίδιο, το σύστημα έχει αγοραστεί από το 2000. Συγκρούσεις όμως μεταξύ εργολάβων, καθυστερήσεις για την επίλυση διαφορών στα δικαστήρια και λάθος χειρισμοί είχαν ως αποτέλεσμα το σύστημα να μην λειτουργεί μέχρι σήμερα.  «Αν γινόταν τότε κάτι, δεν θα θρηνούσαμε σήμερα τόσους νεκρούς» Ανύπαρκτο είναι και το σύστημα που συντονίζει τα φανάρια, καταγγέλλει ο κ. Κιουτσούκης.  Σε ερώτηση της «Κ» για τις αιτίες του δυστυχήματος που είχε γίνει στο Άδενδρο το 2017, ο κ. Κιουτσούκης «έδειξε» πάλι την απουσία των έξυπνων αυτών συστημάτων. «Αν γινόταν τότε κάτι, δεν θα θρηνούσαμε σήμερα τόσους νεκρούς»       Πηγές του ΟΣΕ δηλώνουν στην «Κ» πως τα συστήματα αυτά έπρεπε να φτιαχτούν με εργολαβίες της ΕΡΓΟΣΕ, η οποία θα τα παρέδιδε μετά στον ΟΣΕ.  «Τα συστήματα δεν έχουν φτιαχτεί σε όλο τους το εύρος. Μπορεί να έχουν κατασκευαστεί σε κάποια τμήματα αλλά έτσι δεν μπορούν να λειτουργήσουν στο σύνολο τους. Η κατασκευή των συστημάτων έχει “χωριστεί” σε πολλές εργολαβίες με αποτέλεσμα να μην ολοκληρώνονται τα έργα. Κατά τον ίδιο τρόπο, περιπλέκονται και οι ευθύνες», υπογραμμίζουν οι ίδιες πηγές.  Στην πιο πρόσφατη Έκθεση Ασφάλειας (2021) η ΡΑΣ σημειώνει αφενός την απουσία Επιτροπής Διερεύνησης Αεροπορικών και Σιδηροδρομικών Ατυχημάτων, η οποία προβλέπεται με τον νόμο 4313 του 2014. Τον Ιανουάριο του 2023, με τον νόμο 5014 συστήνεται ο Εθνικός Οργανισμός Διερεύνησης Αεροπορικών και Σιδηροδρομικών Ατυχημάτων, ο οποίος μέχρι τώρα «δεν έχει στελεχωθεί», σύμφωνα με την κ. Τσιαπαρίκου. O πρόεδρος του Εθνικού Οργανισμού Διερεύνησης Αεροπορικών και Σιδηροδρομικών Ατυχημάτων και Ασφάλειας Μεταφορών (ΕΟΔΑΣΑΑΜ), Ιωάννης Κονδύλης, τόνισε πως ο οργανισμός δεν επιλαμβάνεται αυτή τη στιγμή του θέματος γιατί δεν υπάρχουν οι ερευνητές των τρένων. «Έχουμε εδώ στο γραφείο τους διερευνητές των αεροσκαφών, δεν έχουν τους διερευνητές των τρένων. Δεν έχουν κληθεί ακόμα», τόνισε.  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/politics/562300825/tsipras-apo-tempi-adianoiti-tragodia-den-tha-miliso-tora-gia-eythynes/,Πολιτική,Τσίπρας από Τέμπη: Αδιανόητη τραγωδία – Δεν θα μιλήσω τώρα για ευθύνες,2023-03-01T15:24:48+02:00,"
Newsroom","«Είναι στιγμές βαθιάς οδύνης και θλίψης. Οι εικόνες που είδα είναι συγκλονιστικές. Ζούμε μία αδιανόητη τραγωδία με δεκάδες νεκρούς και αγνοούμενους, μεταξύ των οποίων δυστυχώς πολλά νέα παιδιά», ανέφερε ο πρόεδρος του ΣΥΡΙΖΑ Αλέξης Τσίπρας από το σημείο της τραγωδίας στα Τέμπη. «Τούτη την ώρα που ακόμα μετράμε τους νεκρούς μας και πενθούμε, δεν θέλω να μιλήσω για ευθύνες. Θα τα πούμε αυτά στην ώρα τους» είπε και πρόσθεσε: «Θέλω μόνο να εκφράσω τη βαθύτατη οδύνη και τη συμπαράστασή μου στους συγγενείς των θυμάτων και τις ευχές μου για ταχεία ανάρρωση στους τραυματίες».  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/visual/podcasts/562300822/to-dystychima-sta-tempi-se-8-lepta/,Podcasts,Η τραγωδία στα Τέμπη σε 8 λεπτά,2023-03-01T18:58:11+02:00,"
Θεοδώρα Βασιλοπούλου","Πολλά είναι τα ερωτήματα για τη μετωπική σύγκρουση τρένων στα Τέμπη που στοίχισε τη ζωή σε τουλάχιστον 36 ανθρώπους. Τα μέλη των σωστικών συνεργείων δίνουν μάχη με τον χρόνο για να εντοπίσουν τυχόν επιζώντες κάτω από τα συντρίμμια των τρένων με το ιατρικό και νοσηλευτικό προσωπικό να εκτιμά πως ο αριθμός των νοσηλευομένων θα αυξηθεί τις επόμενες ώρες.   Δημοσιογραφική επιμέλεια – Ανάλυση: Θεοδώρα Βασιλοπούλου Επιμέλεια παραγωγής: Κωνσταντίνος Γεωργόπουλος  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562300771/sygkroysi-trenon-sta-tempi-oi-odigoi-sto-sygkekrimeno-simeio-kinoyntai-sta-tyfla/,Κοινωνία,Σύγκρουση τρένων στα Τέμπη: «Οι οδηγοί στο συγκεκριμένο σημείο κινούνται στα τυφλά»,2023-03-01T14:27:28+02:00,"
Newsroom","Για «ανθρώπινο λάθος» και «επικίνδυνη ενέργεια» έκανε λόγο ο πραγματογνώμονας σιδηροδρομικών ατυχημάτων, Αναστάσιος Δέδες, μιλώντας για την τραγωδία στα Τέμπη. «Είναι ξεκάθαρο ότι πρόκειται για ένα ανθρώπινο λάθος, σε συνδυασμό με τη μη ύπαρξη των συστημάτων», δήλωσε χαρακτηριστικά στην ΕΡΤ. Μιλώντας για το πώς συνέβη η τραγωδία με την σύγκρουση των δύο αμαξοστοιχιών, ο κ. Δέδες ανέφερε: «Το τρένο είχε ξεκινήσει από Αθήνα, έφτασε στη Λάρισα και από εκεί και πέρα άλλαξε γραμμή κατόπιν εντολής του σταθμάρχη προς τον κλειδούχο και πήγε στη γραμμή η οποία ήταν η γραμμή καθόδου. Αυτή η ενέργεια ήταν για μένα εντελώς αψυχολόγητη, λανθασμένη και επικίνδυνη, καθώς δεν υπήρχε έλεγχος από τον μηχανοδηγό της κίνησης η οποία υπήρχε στην κάθοδο». Ο ίδιος τόνισε ότι τα αίτια της τραγωδίας θα προκύψουν από τις απομαγνητοφωνήσεις, οι οποίες υπάρχουν και δεν μπορούν να σβηστούν. «Είναι δεδομένο το τρένο ακολουθούσε λανθασμένη διαδρομή είτε από πρόβλημα που υπήρχε στην γραμμή ανόδου λόγω ρεύματος ή λόγω οποιοδήποτε άλλης αιτίας. Το τρένο, τη στιγμή κατά την οποία ξεκίνησε να ανεβαίνει προς τα πάνω, έπρεπε να έχει σήματα στο δρόμο από τα οποία ο μηχανοδηγός να βλέπει εάν η γραμμή είναι ελεύθερη ή όχι». Σύμφωνα με όσα δήλωσε ο πραγματογνώμονας σιδηροδρομικών ατυχημάτων, τα φανάρια ήταν εκτός λειτουργίας, διότι το σύστημα δεν λειτουργούσε. «Το σύστημα φωτοσήμανης δεν είχε αναβαθμιστεί και δεν είχε τεθεί σε λειτουργία, με αποτέλεσμα οι μηχανοδηγοί να βασίζονται στις εντολές των σταθμαρχών και να κινούνται στα τυφλά», σημείωσε. «Υπήρχε τεράστιο ρίσκο. Ο μηχανοδηγός έφυγε, δεν είχε σήμανση μπροστά του και κινείτο στα τυφλά. Το ίδιο και ο αντίθετα ερχόμενος διότι δεν δούλευε ούτε η άλλη πλευρά», δήλωσε χαρακτηριστικά. Ερωτώμενος για την μεγάλη ταχύτητα με την οποία έγινε στην σύγκρουση, επισήμανε ότι το τρένο θέλει πάνω από 250 μ. για να σταματήσει. Με δεδομένο ότι το Intercity πηγαίνει με 160 χλμ., ήταν νύχτα και το άλλο τρένο έβγαινε από το τούνελ με αποτέλεσμα να μην είναι ορατό, ο κ. Δέδες εστίασε για άλλη μια φορά στις ευθύνες των αρμοδίων λέγοντας ότι το δυστύχημα ήταν προδιαγεγραμμένο να γίνει διότι υπήρχε τεράστιο ρίσκο. Καταλήγοντας, σημείωσε πως ο ΟΣΕ είναι υπεύθυνος για τη συντήρηση της γραμμής και την επίλυση τυχόν προβλημάτων, ενώ η Hellenic Train φέρει ευθύνη για τα δρομολόγια.  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562300765/sygkroysi-trenon-sta-tempi-ti-katigories-antimetopizei-o-stathmarchis-larisas/,Κοινωνία,Σύγκρουση τρένων στα Τέμπη: Τι κατηγορίες αντιμετωπίζει ο σταθμάρχης Λάρισας,2023-03-01T14:21:11+02:00,"
Newsroom","Συνελήφθη και επισήμως ο σταθμάρχης του ΟΣΕ από το Τμήμα Τροχαίας Λάρισας, καθώς σύμφωνα με το ΑΠΕ-ΜΠΕ υπογράφηκε η έκθεση σύλληψης από τον εισαγγελέα, ο οποίος παρακολουθεί τις ανακρίσεις για το σιδηροδρομικό δυστύχημα στα Τέμπη. Ο σταθμάρχης, ηλικίας 59 ετών, σύμφωνα με την Αστυνομία, χαρακτηρίζεται ως υπαίτιος του δυστυχήματος και κατηγορείται εκτός των άλλων, για ανθρωποκτονία από αμέλεια (άρθρο 302 του Ποινικού Κώδικα), σωματική βλάβη από αμέλεια (314 ΠΚ) και επικίνδυνες παρεμβάσεις στην συγκοινωνία μέσων (291 ΠΚ). Στο πλαίσιο της δικογραφίας που σχηματίζεται από την ΕΛ.ΑΣ. έχουν δώσει ανωμοτί καταθέσεις και άλλοι δύο υπάλληλοι στην Τροχαία Λάρισας. Εν τω μεταξύ ο υπουργός Προστασίας του Πολίτη Τάκης Θεοδωρικάκος βρίσκεται στη Λάρισα, ξεκινώντας τις συναντήσεις που θα έχει στο πλαίσιο της έρευνας, από την περιφέρεια Θεσσαλίας. Όπως έγραφε νωρίτερα η «Κ», ο εισαγγελέας εφετών Λάρισας Σταμάτης Δασκαλόπουλος, στον οποίο έχει ανατεθεί η εποπτεία του συνόλου των ερευνών με εντολή του Εισαγγελέα του Αρείου Πάγου Ισίδωρου Ντογιάκου, μεταβαίνει επί τόπου προκειμένου να έχει προσωπική εποπτεία των ερευνών, καθώς οι εισαγγελικές αρχές, όταν συγκεντρωθούν τα πρώτα στοιχεία για τις ευθύνες που προκάλεσαν την τραγωδία, θα προχωρήσουν σε ποινικές διώξεις. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562300753/sygkroysi-trenon-sta-tempi-oyres-gia-aimodosia-sti-larisa/,Κοινωνία,Σύγκρουση τρένων στα Τέμπη: Ουρές για αιμοδοσία στη Λάρισα,2023-03-01T14:14:08+02:00,"
Newsroom","Συγκινητική είναι η ανταπόκριση των πολιτών, οι οποίοι σχημάτισαν ουρά στην κεντρική πλατεία της Λάρισας σύμφωνα με τοπικά μέσα ενημέρωσης, προκειμένου να δώσουν αίμα για τους τραυματίες της τραγωδίας στα Τέμπη. Την ίδια ώρα, πολλοί πολίτες έσπευσαν στο Τμήμα Αιμοδοσίας του νοσοκομείου Βόλου, προκειμένου να δώσουν αίμα και να βοηθήσουν τους τραυματίες νοσηλευόμενους από το τραγικό δυστύχημα στα Τέμπη. Σύμφωνα με την ΕΡΤ, ήδη το Τμήμα Αιμοδοσίας του νοσοκομείου Βόλου είχε στείλει μονάδες αίματος στα δύο Νοσοκομεία της Λάρισας. «Είμαστε έτοιμοι να συνδράμουμε με όποιο τρόπο μας ζητηθεί» επισήμανε ο διοικητής του νοσοκομείου Ιωάννης Ντόκος, ερωτηθείς σχετικά από την ΕΡΤ Βόλου. Με πληροφορίες από onlarissa.gr, magnesianews.gr, ertnews.gr ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562300747/tragodia-sta-tempi-niosame-oti-vgazoyme-ta-paidia-mas-lene-diasostes-stin-k/,Κοινωνία,Τραγωδία στα Τέμπη: «Νιώσαμε ότι βγάζουμε τα παιδιά μας» λένε διασώστες στην «Κ»,2023-03-01T14:24:45+02:00,"
Παναγιώτης Βλαχουτσάκος","Συγκλονιστικές είναι οι στιγμές που βιώνουν οι διασώστες που κλήθηκαν να επιχειρήσουν στο σημείο σύγκρουσης των δύο τρένων στα Τέμπη που είχε ως αποτέλεσμα τον θάνατο και τον τραυματισμό δεκάδων συνανθρώπων μας.  Στελέχη της Ελληνικής Ομάδας Διάσωσης που έφθασαν από την πρώτη στιγμή στο σημείο της τραγωδίας μοιράστηκαν με την «Κ» τις εικόνες που αντίκρισαν οι οποίες, όπως είπαν, δεν πρόκειται να σβηστούν ποτέ από το μυαλό τους.  «Στις 12.00 τα μεσάνυχτα ειδοποιηθήκαμε από την πολιτική προστασία και σε μισή ώρα βρισκόμασταν στο σημείο. Όταν φθάσαμε εκεί είδαμε ανθρώπους του ΕΚΑΒ να βγάζουν τραυματίες. Υπήρξε άμεση κινητοποίηση του κρατικού μηχανισμού. Αυτό που αντικρίσαμε στο σημείο του δυστυχήματος δεν λέγεται. Βομβαρδισμένο τοπίο» περιέγραψε ο κ. Γιάννης Ξανθόπουλος, μέλος της Ελληνικής Ομάδας Διάσωσης Λάρισας.  Στη συνέχεια, ιδιαίτερα φορτισμένος σημείωσε ότι αυτό που τον συγκλόνισε περισσότερο είναι ότι η πλειοψηφία των σορών που ανασύρονταν ανήκαν σε νέους ανθρώπους. «Συνεχώς εντοπίζονταν σοροί. Σώματα, σίδερα, πλαστικά, καρέκλες, τσάντες, όλα ένα κουβάρι. Είναι η χειρότερη αποστολή που έχω συμμετάσχει. Υπήρχαν πολλά νέα παιδιά. Νιώσαμε ότι βγάζουμε τα παιδιά μας» κατέληξε συγκλονισμένος. Στις ίδιες γραμμές κινήθηκε και η περιγραφή του κ. Σωτήρη Παπαμαρκάκη, μέλους της Ελληνικής Ομάδας Διάσωσης Μαγνησίας. Ο κ. Παπαμαρκάκης, μιλώντας στο kathimerini.gr από το σημείο της τραγωδίας, έκανε λόγο για καταστάσεις με τις οποίες δεν έχει έρθει ξανά αντιμέτωπος.  «Ήμουν 30 χρόνια εργαζόμενος στου σιδηροδρόμους ως προϊστάμενος αμαξοστοιχιών. Έχω δει και άλλα ατυχήματα. Τέτοιο πράγμα δεν το έχω ξαναδεί ποτέ. Μιλάμε για μία άμορφη μάζα σιδερικών» σημείωσε συγκινημένος.  «Η έρευνα προχωρά αργά καθώς χρειάζονται βαριά μηχανήματα προκειμένου να δημιουργηθούν δίοδοι εισόδου και να μπουν οι διασώστες μέσα. Λόγω του όγκου από τα σίδερα αυτό γίνεται μόνο με βαριά μηχανήματα και η διαδικασία απαιτεί χρόνο. Μιλάμε για εφιάλτη» τόνισε.  "
kathimerini.gr,https://www.kathimerini.gr/world/562300717/ta-pio-fonika-dystychimata-me-trena-stin-eyropi-kai-oi-omoiotites-me-ta-tempi/,Κόσμος,Tα πιο φονικά δυστυχήματα με τρένα στην Ευρώπη και οι ομοιότητες με τα Τέμπη,2023-03-01T13:53:07+02:00,"
Newsroom","To σιδηροδρομικό δυστύχημα με τους 36 -μέχρι στιγμής- νεκρούς στα Τέμπη έχει συγκλονίσει την Ελλάδα. Κάποιοι κάνουν λόγο για την πιο φονική σιδηροδρομική τραγωδία στην ιστορία της χώρας μας. Δυστυχώς, πολλά είναι τα φονικά σιδηροδρομικά περιστατικά που έχουν σημειωθεί στην Ευρώπη, με κάποια από αυτά μάλιστα να έχουν αρκετές ομοιότητες με τη σημερινή τραγωδία. Τις ημέρες που ολοκληρωνόταν η εξαγορά της ΤΡΑΙΝΟΣΕ από την Ferrovie dello Stato Italiane SpA, ένα σοβαρό σιδηροδρομικό δυστύχημα συγκλόνισε την Ιταλία. Στις 12 Ιουλίου 2016, όπως ακριβώς έγινε και στα Τέμπη, δύο αμαξοστοιχίες βρέθηκαν να κινούνται στην ίδια γραμμή και συγκρούστηκαν κατά μέτωπο στην Πούγκλια της νότιας Ιταλίας, ανάμεσα στις πόλεις Κοράτο και Άντρια. Τότε, είχαν χάσει τη ζωή τους 23 άνθρωποι, ενώ τρία βαγόνια έγιναν κυριολεκτικά σκόνη.  «Σίγουρα ένα από τα δύο τρένα δεν έπρεπε να ήταν εκεί. Υπήρξε λάθος και πρέπει να βρούμε την αιτία του λάθους», είχε δηλώσει τότε ο επικεφαλής της σιδηροδρομικής αστυνομίας. Στην Ιταλία, είχε γίνει άλλη μια τραγωδία με 32 νεκρούς στις 29 Ιουνίου του 2009. Τότε, βυτιοφόρο βαγόνι με GPL εξερράγη την ώρα που ο συρμός αναχωρούσε από τον σταθμό του Βιατζέριο στην κεντρική Ιταλία, με αποτέλεσμα τον εκτροχιασμό του. Το πιο φονικό σιδηροδρομικό δυστύχημα στη γειτονική μας Ιταλία είχε συμβεί το 1978, όταν ένα τρένο υψηλής ταχύτητα της διαδρομής Βενετία-Ρώμη συγκρούστηκε με αμαξοστοιχία που συνέδεε συνδέει το Λέτσε με το Μιλάνο. Ο απολογισμός των νεκρών ήταν 50 άνθρωποι. Η περίπτωση της Βρετανίας παρουσιάζει αρκετές ομοιότητες με αυτή της Ελλάδας: υπάρχουν συνεχή παράπονα για κακή συντήρηση του δικτύου και των τρένων και μεγάλες καθυστερήσεις στα δρομολόγια. Μετά την ιδιωτικοποίηση της British Rail (1994-1997), τέσσερα δυστυχήματα συγκλόνισαν την κοινή γνώμη. Το μεγαλύτερο από αυτά συνέβη στις 5 Οκτωβρίου του 1999 στο Λάντμπροουκ Γκρόουβ (Ladbroke Grove), στην έξοδο του σταθμού Πάντινγκτον του Λονδίνου.  Tότε, το προαστιακό τρένο παραβίασε φωτεινό σηματοδότη και συγκρούστηκε με τοπικό εξπρές, με αποτέλεσμα 31 άνθρωποι να χάσουν την ζωή τους και 245 να τραυματιστούν.  Είχε προηγηθεί το δυστύχημα με 7 νεκρούς στο Σάουθχολ όταν τρένο υψηλής ταχύτητας συγκρούστηκε με εμπορική αμαξοστοιχία.  Επίσης, το 2000 λόγω αστοχίας του υλικού τρένο εκτροχιάστηκε στο Χάτφιλντ, με συνέπεια 4 άνθρωποι να χάσουν τη ζωή τους. Τέλος, το 2002 στην περιοχή του Πότερς Μπαρ πάλι 7 άνθρωποι βρήκαν τραγικό θάνατο, όταν το τρένο τους εκτροχιάστηκε και κατέληξε «σφηνωμένο» ανάμεσα στην πλατφόρμα του σταθμού και γειτονικά κτίρια. Σημειώνεται ότι στο ίδιο ακριβώς σημείο έχουν λάβει χώρα άλλα τρία σιδηροδρομικά ατυχήματα. Στις 24 Ιουλίου, τρένο υψηλής ταχύτητας κινούμενο με 179 χιλιόμετρα την ώρα εκτροχιάζεται σε στροφή με όριο ταχύτητας 80 χλμ/ω λίγη ώρα πριν από την άφιξή του στο Σαντιάγο ντε Κομποστέλα και στην συνέχεια προσκρούει σε τοίχο. Συνολικά, 80 άνθρωποι βρίσκουν τον θάνατο και 140 τραυματίζονται στο μεγαλύτερο σιδηροδρομικό δυστύχημα στην Ισπανία από το 1944. Τριάντα τρεις Γερμανοί συνταξιούχοι έχασαν την ζωή τους σε λεωφορείο που συγκρούστηκε με τρένο στο ύψος της τουριστικής πόλης Σοφιόκ στις όχθες της λίμνης Μπάλατον της δυτικής Ουγγαρίας. Ο οδηγός του λεωφορείου παραβίασε τον κόκκινο σηματοδότη αφύλακτης διάβασης. Σαράντα πέντε άνθρωποι σκοτώθηκαν στις 12 Οκτωβρίου σε σύγκρουση ανάμεσα σε τρένο και λεωφορείο στο Μάγκαντς στην κεντροανατολική Ουκρανία. Οι ουκρανικές αρχές κατηγόρησαν τον οδηγό του λεωφορείου ότι πέρασε από σιδηροδρομική διάβαση αγνοώντας το κόκκινο φως και τις κραυγές των επιβατών. Τουλάχιστον 47 άνθρωποι έχασαν τη ζωή τους και 234 τραυματίζονται στις 2 Ιανουαρίου κατά τον εκτροχιασμό τρένου σε απόσταση 15 χιλιομέτρων από την Ποντγκόριτσα. Ο μηχανοδηγός δεν ενεργοποίησε το σύστημα πέδησης. Στις 22 Ιουλίου, ο εκτροχιασμός τρένου κοντά στην Παμούκοβα στην επαρχία της Σακάρια της βορειοδυτικής Τουρκίας προκάλεσε τον θάνατο 41 ανθρώπων και τον τραυματισμό 80. Είναι το σοβαρότερο σιδηροδρομικό δυστύχημα στην Τουρκία την τελευταία 50ετία. Στις 3 Ιουνίου, 101 άνθρωποι σκοτώθηκαν και 88 τραυματίστηκαν στο Έσεντε της βόρειας Γερμανίας, όταν εκτροχιάστηκε το InterCity Express (ICE). Πρόκειται για την πιο πολύνεκρη σιδηροδρομική καταστροφή στην Γερμανία μετά το δυστύχημα με 102 νεκρούς τον Ιούνιο 1945 στο Μόναχο. Με πληροφορίες από AFP, Guardian, The Conversation ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562300693/tragodia-sta-tempi-dyskoli-i-katastasi-sta-nosokomeia-tis-larisas-xekinise-i-diadikasia-anagnorisis-ton-soron/,Κοινωνία,Τραγωδία στα Τέμπη: Δύσκολη η κατάσταση στα νοσοκομεία της Λάρισας – Ξεκίνησε η διαδικασία αναγνώρισης των σορών,2023-03-01T14:25:21+02:00,"
Σοφία Χρήστου","Δύσκολη είναι η κατάσταση στα νοσοκομεία της Λάρισας όπου έχουν μεταφερθεί οι περισσότεροι τραυματίες μετά τη σύγκρουση των δύο τρένων αργά το βράδυ της Τρίτης στα Τέμπη.  Συγκεκριμένα 29 τραυματίες νοσηλεύονται στο Πανεπιστημιακό Νοσοκομείο Λάρισας και 20 τραυματίες στο ΓΝ Λάρισας.  «Δεκαεννιά τραυματίες νοσηλεύονται στο χειρουργικό τμήμα, τρεις στο ορθοπεδικό τμήμα και τρεις στη νευροχειρουργική κλινική του νοσοκομείου. Υπάρχουν 4 ασθενείς που νοσηλεύονται στη ΜΕΘ. Η κατάσταση εδώ είναι διαχειρίσιμη, ωστόσο θεωρώ πως η εικόνα είναι πιο οδυνηρή στο Γενικό Νοσοκομείο Λάρισας όπου έχουν μεταφερθεί οι σοροί και γίνεται η πιστοποίησή τους, καθώς εκεί υπάρχει ιατροδικαστική υπηρεσία», αναφέρει στην «Κ», ο διοικητής στο ΠΓΝ Λάρισας, Δημήτρης Κατσικονούρης.  Την ίδια ώρα στο Γενικό Νοσοκομείο της Λάρισας η κατάσταση, όπως αναφέρουν γιατροί που βρίσκονται αυτή την ώρα σε εφημερία, είναι τραγική. Εκεί νοσηλεύονται 20 τραυματίες από τη σύγκρουση των δύο τρένων στα Τέμπη, ενώ σε κρίσιμη κατάσταση στη ΜΕΘ νοσηλεύονται 2 άτομα.  «Δυστυχώς ζούμε πρωτόγνωρες καταστάσεις στο ΓΝ Λάρισας. Βρίσκομαστε από το βράδυ εδώ, μέχρι στιγμής οι νεκροί ανέρχονται στους 36. Στο νοσοκομείο έχουν συγκεντρωθεί οι συγγενείς των θυμάτων και πριν λίγη ώρα ξεκίνησε η διαδικασία αναγνώρισης των σορών. Σε όσους δεν είναι εφικτή η αναγνώριση, θα γίνει τεστ DNA», αναφέρει στην «Κ» η Πρόεδρος Εργαζομένων του ΓΝ Λάρισας, Έφη Χύτα, η οποία εκτίμησε πως ο αριθμός των νοσηλευομένων στο νοσοκομείο θα αυξηθεί τις επόμενες ώρες.  Σύμφωνα με επιβεβαιωμένες πληροφορίες, από τους συνολικά 6 νοσηλευομένους σε ΜΕΘ στα νοσοκομεία της Λάρισας, τουλάχιστον οι 3 είναι κάτω των 25 ετών.  Όσον αφορά τα υπόλοιπα νοσοκομεία, στο ΓΝ Θεσσαλονίκης «Γ. Γεννηματάς» νοσηλεύονται 4 άτομα, στο ΑΧΕΠΑ έχουν γίνει 11 εισαγωγές και 2 ασθενείς νοσηλεύονται στο ΓΝ Κατερίνης.  "
kathimerini.gr,https://www.kathimerini.gr/politics/562300624/mitsotakis-apo-tempi-ena-pragma-mporo-na-eggyitho-tha-mathoyme-ta-aitia-tis-tragodias/,Κυβέρνηση,"Μητσοτάκης από Τέμπη: Ένα πράγμα μπορώ να εγγυηθώ, θα μάθουμε τα αίτια της τραγωδίας",2023-03-01T12:45:35+02:00,"
Newsroom","Στο σημείο του σιδηροδρομικού δυστυχήματος στα Τέμπη βρέθηκε λίγο μετά τις 12 το μεσημέρι της Τετάρτης ο πρωθυπουργός Κυριάκος Μητσοτάκης. Σε σύντομη δήλωσή τους στους δημοσιογράφους, ο κ. Μητσοτάκης έκανε λόγο για μια «ανείπωτη τραγωδία», τονίζοντας ότι η σκέψη όλων είναι πρώτα στους συγγενείς των θυμάτων «Υποχρέωση μας είναι να περιθάλψουμε τους τραυματίες και να ταυτοποιήσουμε τις σορούς», είπε. Και κατέληξε με νόημα: «Από κει και πέρα ένα πράγμα μόνο μπορώ να εγγυηθώ, θα μάθουμε τα αίτια αυτής της τραγωδίας και θα κάνουμε ό,τι περνά από το χέρι μας για να μην ξανασυμβεί ποτέ κάτι τέτοιο». Υπενθυμίζεται ότι με απόφαση του πρωθυπουργού, κηρύσσεται τριήμερο εθνικό πένθος για τα θύματα του σιδηροδρομικού δυστυχήματος από την 1η έως και την 3η Μαρτίου 2023, με μεσίστια έπαρση σημαίας σε όλα τα δημόσια κτίρια και αναστολή των δημοσίων εορταστικών εκδηλώσεων. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562300564/sygkroysi-trenon-sta-tempi-mesisties-oi-simaies-sta-ktiria-tis-komision/,Κοινωνία,Σύγκρουση τρένων στα Τέμπη: Μεσίστιες οι σημαίες στα κτίρια της Κομισιόν,2023-03-01T12:05:41+02:00,"
Newsroom","Με απόφαση της προέδρου της Κομισιόν Ούρσουλα Φον ντερ Λάιεν, οι σημαίες της Ε.Ε. κυματίζουν μεσίστιες σε όλα τα κτίρια της Ευρωπαϊκής Επιτροπής, στη μνήμη των θυμάτων της τραγωδίας των Τεμπών. «Η Ευρώπη πενθεί με τους Έλληνες» σημειώνει σε ανάρτησή του ο επίτροπος Μαργαρίτης Σχοινάς. Με απόφαση της Προέδρου ⁦@vonderleyen⁩ από τώρα οι σημαίες της Ένωσης μεσίστιες σε όλα τα κτήρια της Ευρωπαϊκής Επιτροπής στη μνήμη των θυμάτων της τραγωδίας των Τεμπών.  Η Ευρώπη πενθεί με τους Έλληνες. pic.twitter.com/b2xn624g6x — Margaritis Schinas (@MargSchinas) March 1, 2023 «Είμαστε δίπλα σας» σημείωσε νωρίτερα στα ελληνικά η πρόεδρος της Κομισιόν Ούρσουλα Φον ντερ Λάιεν, σε ανάρτησή της για το σιδηροδρομικό δυστύχημα. «Η σκέψη μου είναι με τους πολίτες της Ελλάδας μετά το τρομερό σιδηροδρομικό δυστύχημα που στοίχισε τόσες ζωές χθες το βράδυ κοντά στη Λάρισα. Μαζί σας θρηνεί όλη η Ευρώπη. Εύχομαι ταχεία ανάρρωση σε όλους τους τραυματίες» τόνισε η επικεφαλής της Ευρωπαϊκής Επιτροπής. My thoughts are with the people of Greece after the terrible train accident that claimed so many lives last night near Larissa. The whole of Europe is mourning with you. I also wish for a speedy recovery for all the injured.  Είμαστε δίπλα σας — Ursula von der Leyen (@vonderleyen) March 1, 2023  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr   "
kathimerini.gr,https://www.kathimerini.gr/society/562300555/sygkroysi-trenon-sta-tempi-synelifthi-o-stathmarchis/,Κοινωνία,Σύγκρουση τρένων στα Τέμπη: Συνελήφθη ο σταθμάρχης Λάρισας,2023-03-01T12:00:21+02:00,"
Newsroom","Στη σύλληψη του σταθμάρχη Λάρισας προχώρησαν οι αρχές, μετά τη σύγκρουση των δύο τρένων στα Τέμπη που κόστισε τη ζωή σε δεκάδες ανθρώπους. Ο σταθμάρχης, που θεωρείται ότι φέρει καθοριστική ευθύνη για το δυστύχημα, απολογείται παρουσία εισαγγελέα στο πλαίσιο της αστυνομικής προανάκρισης. Όπως έγραφε νωρίτερα η «Κ», ο εισαγγελέας εφετών Λάρισας Σταμάτης Δασκαλόπουλος, στον οποίο έχει ανατεθεί η εποπτεία του συνόλου των ερευνών με εντολή του Εισαγγελέα του Αρείου Πάγου Ισίδωρου Ντογιάκου, μεταβαίνει επί τόπου προκειμένου να έχει προσωπική εποπτεία των ερευνών, καθώς οι εισαγγελικές αρχές, όταν συγκεντρωθούν τα πρώτα στοιχεία για τις ευθύνες που προκάλεσαν την τραγωδία, θα προχωρήσουν σε ποινικές διώξεις. Οι διώξεις θα αφορούν το αδίκημα της διατάραξης στην ασφάλεια συγκοινωνιών από την οποία προκλήθηκε θάνατος, αδίκημα που διώκεται ως κακούργημα και επισύρει -με βάση την αλλαγή του ποινικού κώδικα- ποινές που ξεκινούν από πολυετείς καθείρξεις 10 ετών και μπορούν υπό προϋποθέσεις να φθάσουν μέχρι και ισόβια. Επίσης οι διώξεις θα αφορούν και την κατηγορία των ανθρωποκτονιών, στις οποίες πιθανότητα θα αποδοθεί ενδεχόμενος δόλος.     "
kathimerini.gr,https://www.kathimerini.gr/politics/562300549/sakellaropoyloy-gia-sygkroysi-trenon-sta-tempi-vriskomaste-mprosta-se-mia-adianoiti-tragodia/,Πολιτική,Σακελλαροπούλου για σύγκρουση τρένων στα Τέμπη: Βρισκόμαστε μπροστά σε μια αδιανόητη τραγωδία,2023-03-01T11:53:53+02:00,"
Newsroom","«Βρισκόμαστε μπροστά σε μια αδιανόητη τραγωδία. Θρηνούμε κατά κύριο λόγο νέους ανθρώπους» ανέφερε σε δήλωσή της για το σιδηροδρομικό δυστύχημα στα Τέμπη η Πρόεδρος της Δημοκρατίας Κατερίνα Σακελλαροπούλου. «Μοιραζόμαστε την οδύνη όσων έχασαν τους δικούς τους, αν και γνωρίζουμε ότι ο πόνος τους είναι τόσο μεγάλος, ώστε κανένας παρηγορητικός λόγος δεν μπορεί να τον ανακουφίσει. Αγωνιούμε για τους τραυματίες και ευχόμαστε να γίνουν σύντομα καλά. Ευχαριστούμε τα σωστικά συνεργεία και το ιατρικό προσωπικό, που δίνουν όλες τους τις δυνάμεις στις επιχειρήσεις απεγκλωβισμού και διάσωσης» πρόσθεσε η Πρόεδρος της Δημοκρατίας και συμπλήρωσε: «Εκφράζω τη βαθιά μου θλίψη και τη συμπαράστασή μου στις οικογένειες των θυμάτων. Είμαστε δίπλα τους». Η Πρόεδρος της Δημοκρατίας διακόπτει την επίσημη επίσκεψη στη Μολδαβία και μεταβαίνει στον τόπο της σιδηροδρομικής τραγωδίας στα Τέμπη. Με απόφαση του πρωθυπουργού κηρύσσεται τριήμερο εθνικό πένθος για τα θύματα του σιδηροδρομικού δυστυχήματος των Τεμπών από την 1η έως και την 3η Μαρτίου 2023, με μεσίστια έπαρση σημαίας σε όλα τα δημόσια κτίρια και αναστολή των δημοσίων εορταστικών εκδηλώσεων. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562300522/tragodia-sta-tempi-epi-45-oloklira-lepta-epsachnan-na-vroyn-se-poio-kommati-tis-diadromis-vrisketai-to-treno/,Κοινωνία,Τραγωδία στα Τέμπη: «Επί 45 ολόκληρα λεπτά έψαχναν να βρουν σε ποιο κομμάτι της διαδρομής βρίσκεται το τρένο»,2023-03-01T11:52:11+02:00,"
Δήμητρα Τριανταφύλλου","Για «παροπλισμό» των βασικών μέσων ασφαλείας που προλαμβάνουν ένα ατύχημα με τρένο μίλησε στην «Κ» με αφορμή την τραγωδία στα Τέμπη ο Βασίλης Ζαβογιάννης, εκπρόσωπος των εργαζομένων στο ΔΣ της ΤΡΑΙΝΟΣΕ. Όπως ανέφερε χαρακτηριστικά, δεν δουλεύει ούτε η σηματοδότηση, ούτε η τηλεδιοίκηση ενώ τα τρένα λειτουργούν όπως ακριβώς πριν από 30 χρόνια. «Το βασικό πρόβλημα στη συγκεκριμένη γραμμή Αθήνας- Θεσσαλονίκης είναι πως δεν λειτουργεί η σηματοδότηση και η τηλεδιοίκηση, τα βασικά μέσα ασφαλείας δηλαδή που προστατεύουν τα τρένα από ατυχήματα. Στην ουσία, αυτή η νευραλγική σιδηροδρομική γραμμή για τη χώρα, όσον αφορά στο κομμάτι της ασφάλειας και προστασίας της, εν έτει 2023, κρίνεται μόνο από τον ανθρώπινο παράγοντα. Τα τρένα μας λειτουργούν με τον ίδιο τρόπο που λειτουργούσαν πριν από 30 χρόνια. Για να σας το πω μεταφορικά, είναι σαν να έχουμε μια λακούβα μπροστά από το σπίτι μας. Ξέρουμε που βρίσκεται και την αποφεύγουμε πάντα, αλλά κάποια στιγμή πέφτουμε μέσα. Αυτό συνέβη και σε αυτή την περίπτωση». Ειδικά για το σύστημα της τηλεδιοίκησης ο κ. Ζαβογιάννης, σημειώνει ότι ναι μεν υπάρχει, εντούτοις, δεν λειτούργησε ποτέ. «Είναι κάτι για το οποίο τα συνδικάτα των εργαζομένων φωνάζουμε από το 2018 ήδη, όταν και το δρομολόγιο ξεκίνησε να περνά από τη σήραγγα του Καλλίδρομου, μετά την Τιθορέα, προς το Λιανοκλάδι, αντί του δρομολογίου που περνούσε μέχρι τότε από Αμφίκλεια, Λιλαία και Μπράλο. Η τηλεδιοίκηση και σήμανση ήταν ένα σημαντικό κομμάτι του εκσυγχρονισμού της γραμμής που κόλλησε όμως».  Ο κ. Ζαβογιάννης θεωρεί ως επικρατέστερο το σενάριο του ανθρώπινου λάθους όσον αφορά τα αίτια του δυστυχήματος, τονίζοντας ταυτόχρονα πως η εικόνα για την πορεία των δρομολογίων δεν ήταν ξεκάθαρη. «Σκεφτείτε πως χθες, επί 45 ολόκληρα λεπτά έψαχναν να βρουν σε ποιο κομμάτι της διαδρομής βρίσκεται το τρένο. Είναι συγκλονιστικό αυτό που συνέβη. Μαζί με όλους τους νεκρούς οι σιδηροδρομικοί χάσαμε απ’ ό,τι γνωρίζουμε ως τώρα και εννέα συναδέλφους μας σε αυτό το δυστύχημα». "
kathimerini.gr,https://www.kathimerini.gr/society/562300483/sygkroysi-trenon-sta-tempi-gia-varia-kakoyrgimata-tha-diochthoyn-oi-ypeythynoi-tis-tragodias/,Κοινωνία,Σύγκρουση τρένων στα Τέμπη: Για βαριά κακουργήματα θα διωχθούν οι υπεύθυνοι της τραγωδίας,2023-03-01T11:30:00+02:00,"
Ιωάννα Μάνδρου","Παρουσία εισαγγελέα αυτή την ώρα απολογείται στο πλαίσιο της αστυνομικής προανάκρισης ο σταθμάρχης, που θεωρείται ότι φέρει καθοριστική ευθύνη για την τραγωδία στα Τέμπη. Παράλληλα ο εισαγγελέας εφετών Λάρισας Σταμάτης Δασκαλόπουλος, στον οποίο έχει ανατεθεί η εποπτεία του συνόλου των ερευνών με εντολή του Εισαγγελέα του Αρείου Πάγου Ισίδωρου Ντογιάκου, μεταβαίνει επί τόπου προκειμένου να έχει προσωπική εποπτεία των ερευνών, καθώς οι εισαγγελικές αρχές, όταν συγκεντρωθούν τα πρώτα στοιχεία για τις ευθύνες που προκάλεσαν την τραγωδία, θα προχωρήσουν σε ποινικές διώξεις. Οι διώξεις θα αφορούν το αδίκημα της διατάραξης στην ασφάλεια συγκοινωνιών από την οποία προκλήθηκε θάνατος, αδίκημα που διώκεται ως κακούργημα και επισύρει -με βάση την αλλαγή του ποινικού κώδικα- ποινές που ξεκινούν από πολυετείς καθείρξεις 10 ετών και μπορούν υπό προϋποθέσεις να φθάσουν μέχρι και ισόβια. Επίσης οι διώξεις θα αφορούν και την κατηγορία των ανθρωποκτονιών, στις οποίες πιθανότητα θα αποδοθεί ενδεχόμενος δόλος. Σημειώνεται πως άμεση ήταν η παρέμβαση του Εισαγγελέα τους Αρείου Πάγου, Ισιδώρου Ντογιάκου, στην υπόθεση για το πολύνεκρο σιδηροδρομικό δυστύχημα στα Τέμπη ζητώντας την άμεση ολοκλήρωση των ερευνών για την απόδοση ποινικών ευθυνών. Ανέθεσε μάλιστα την εποπτεία στον προϊστάμενο της Εισαγγελίας Εφετών Λάρισας.  Συγκεκριμένα στην παραγγελία του ο ανώτατος εισαγγελικός λειτουργός αναφέρει τα εξής : «Με αφορμή το συμβάν της σύγκρουσης τρένων στα Τέμπη την 28-02-2023, παρακαλούμε για τις δικές σας ενέργειες, στο πλαίσιο της εκ του άρθρου 32 ΚΠΔ αρμοδιότητάς σας ως προς την εποπτεία του ανακριτικού έργου, προς την κατεύθυνση της επίσπευσης της ανάκρισης στη συγκεκριμένη υπόθεση. Επίσης να μας ενημερώσετε με αιτιολογημένη αναφορά σας αν συντρέχει περίπτωση εφαρμογής του τελευταίου εδαφίου του άρθρου 32 ΚΠΔ”. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562300477/sygkroysi-trenon-sta-tempi-ginontai-ola-cheirokinita-kataggellei-o-proedros-ton-michanodigon/,Κοινωνία,"Σύγκρουση τρένων στα Τέμπη: «Γίνονται όλα χειροκίνητα», καταγγέλλει ο πρόεδρος των μηχανοδηγών",2023-03-01T10:54:30+02:00,"
Newsroom","Σε σοβαρές καταγγελίες για το σιδηροδρομικό δυστύχημα στα Τέμπη προχώρησε ο πρόεδρος των μηχανοδηγών του ΟΣΕ, Κώστας Γενηδούνιας, ο οποίος ανέφερε ότι στη διαδρομή Αθήνα – Θεσσαλονίκη δεν λειτουργούν ούτε τα φωτοσήματα, ούτε οι ενδείξεις, ούτε ο έλεγχος της κυκλοφορίας. «Δεν λειτουργεί τίποτα. Γίνονται όλα με ανθρώπινο παράγοντα, χειροκίνητα. Είμαστε στο manual (χειροκίνητο) σε όλη τη διαδρομή Αθήνα – Θεσσαλονίκη», κατήγγειλε στην ΕΡΤ ο κ. Γενηδούνιας. Και συμπλήρωσε: «Δεν λειτουργούν ούτε οι ενδείξεις λειτουργούν, ούτε τα φωτοσήματα, ούτε ο έλεγχος της κυκλοφορίας. Αν αυτά λειτουργούσαν, οι μηχανοδηγοί θα βλέπανε την κόκκινη ένδειξη και τα τρένα θα σταματούσαν σε απόσταση 500 μέτρων μεταξύ τους». Ο πρόεδρος των μηχανοδηγών ΟΣΕ τόνισε η κατάσταση με τη μη λειτουργία των συστημάτων συμβαίνει «το τελευταίο χρονικό διάστημα» και οι εργαζόμενοι έχουν διαμαρτυρηθεί πολλές φορές για αυτό. Ο ίδιος διευκρίνισε ότι υπάρχει διπλή γραμμή στο σημείο της τραγωδίας και δεν μπορεί να καταλάβει γιατί βρέθηκαν οι δύο αμαξοστοιχίες στην ίδια γραμμή. «Αν σε κάποιο σημείο γίνονται έργα, υπάρχουν εκεί διακλαδώσεις οι οποίες κατευθύνουν τα τρένα. Εδώ η γραμμή είναι διπλή και δύο τρένα βρέθηκαν στην ίδια γραμμή. Το ένα κατέβαινε και το άλλο ανέβαινε», είπε συγκλονισμένος ο κ. Γενηδούνιας. Από τη μεριά του, ο πρόεδρος της Πανελλήνιας Ομοσπονδίας Σιδηροδρομικών, Γιάννης Ντίτσας, άφησε αιχμές στην ΕΡΤ για ανθρώπινο λάθος. «Όσο και να φαίνεται περίεργο πρόκειται για κάποιο λάθος. Έγινε κάτι που θα διερευνηθεί από τους αρμόδιους, αλλά έγινε λάθος. Κάθε τρένο φεύγει από το σταθμό με ευθύνη του σταθμάρχη», είπε και πρόσθεσε ότι δεν μπορεί να ξέρει εάν το λάθος έγινε στο έδαφος ή στο τρένο. Απαντώντας στο γιατί και ο κλειδούχος καταθέτει στις αρχές μαζί με τον σταθμάρχη, ο κ. Ντίτσας είπε πως οι εντολές δίνονται από το γραφείο του σταθμού και οι αλλαγές που χρειάζονται γίνονται ηλεκτρικά. Τέλος, για τις συνθήκες του δυστυχήματος ο ίδιος ανέφερε ότι ο μηχανοδηγός του τρένου δεν είναι σε θέση να ξέρει εάν έρχεται άλλη αμαξοστοιχία στην ίδια γραμμή, διευκρινίζοντας πως ο οδηγός ακολουθεί εντολές και οι όποιες συνομιλίες γίνονται με τον σταθμάρχη καταγράφονται.  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/politics/foreign-policy/562300471/sygkroysi-trenon-sta-tempi-syllypitiria-tsavoysogloy-se-dendia/,Εξωτερική Πολιτική,Σύγκρουση τρένων στα Τέμπη: Συλλυπητήρια Τσαβούσογλου σε Δένδια,2023-03-01T10:41:17+02:00,"
Newsroom","Τα συλλυπητήριά του στον Νίκο Δένδια για το τραγικό σιδηροδρομικό δυστύχημα στα Τέμπη εξέφρασε ο υπουργός Εξωτερικών της Τουρκίας Μεβλούτ Τσαβούσογλου, σε τηλεφωνική τους επικοινωνία. Ο Ν. Δένδιας ευχαρίστησε τον ομόλογό του για την αλληλεγγύη σε αυτή τη δύσκολη στιγμή. Σε τηλεφωνική επικοινωνία, ο ΥΠΕΞ Τουρκίας M.Çavuşoğlu εξέφρασε προς τον ΥΠΕΞ @NikosDendias τα συλλυπητήριά του για το τραγικό σιδηροδρομικό δυστύχημα στα Τέμπη. Ο ΥΠΕΞ Δένδιας ευχαρίστησε τον ομόλογό του για την αλληλεγγύη σε αυτή τη δύσκολη στιγμή https://t.co/cT9IRrWmLU — Υπουργείο Εξωτερικών (@GreeceMFA) March 1, 2023 Συλλυπητήριο μήνυμα για τη σύγκρουση αμαξοστοιχιών στα Τέμπη απέστειλε η Άγκυρα. «Μάθαμε με λύπη ότι πολλοί άνθρωποι έχασαν τη ζωή τους και τραυματίστηκαν σε δυστύχημα με τρένα που έλαβε χώρα χτες το βράδυ στη γειτονική μας Ελλάδα», αναφέρεται σε ανακοίνωση του τουρκικού ΥΠΕΞ. «Εκφράζουμε τα συλλυπητήριά μας στους συγγενείς όσων έχασαν τις ζωές τους στο τραγικό αυτό δυστύχημα, στον ελληνικό λαό και την ελληνική κυβέρνηση, και ευχόμαστε γρήγορη ανάρρωση στους τραυματίες», καταλήγει η ανακοίνωση. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr     "
kathimerini.gr,https://www.kathimerini.gr/society/562300459/sygkroysi-trenon-sta-tempi-kiryssetai-triimero-ethniko-penthos/,Κοινωνία,Σύγκρουση τρένων στα Τέμπη: Κηρύσσεται τριήμερο εθνικό πένθος,2023-03-01T10:15:26+02:00,"
Newsroom","Με απόφαση του πρωθυπουργού κηρύσσεται τριήμερο εθνικό πένθος για τα θύματα του σιδηροδρομικού δυστυχήματος των Τεμπών από την 1η έως και την 3η Μαρτίου 2023, με μεσίστια έπαρση σημαίας σε όλα τα δημόσια κτίρια και αναστολή των δημοσίων εορταστικών εκδηλώσεων. Ο πρωθυπουργός Κυριάκος Μητσοτάκης μεταβαίνει στη Λάρισα. Στους 36 ανέρχονται μέχρι στιγμής οι επιβεβαιωμένοι νεκροί από τη σύγκρουση τρένων κοντά στα Τέμπη, ενώ νοσηλεύονται 66 τραυματίες, έξι εκ των οποίων σε ΜΕΘ, σύμφωνα με νεότερη ενημέρωση από τον εκπρόσωπο Τύπου του Πυροσβεστικού Σώματος, Βασίλη Βαθρακογιάννη. Με εντολή του Εισαγγελέα του Αρείου Πάγου Ισίδωρου Ντογιάκου η εποπτεία του συνόλου της προανάκρισης για την τραγωδία των Τεμπών ανατέθηκε στον προϊστάμενο της Εισαγγελίας Εφετών Λάρισας Σταμάτη Δασκαλόπουλο. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562300423/sygkroysi-trenon-sta-tempi-eisaggeleas-efeton-stis-ereynes-gia-tin-tragodia/,Κοινωνία,Σύγκρουση τρένων στα Τέμπη: Εισαγγελέας Εφετών στις έρευνες για την τραγωδία,2023-03-01T09:53:23+02:00,"
Ιωάννα Μάνδρου","Με εντολή του Εισαγγελέα του Αρείου Πάγου Ισίδωρου Ντογιάκου η εποπτεία του συνόλου της προανάκρισης για την τραγωδία των Τεμπών ανατέθηκε στον προϊστάμενο της Εισαγγελίας Εφετών Λάρισας Σταμάτη Δασκαλόπουλο. Στους 36 ανέρχονται μέχρι στιγμής οι επιβεβαιωμένοι νεκροί από τη σύγκρουση τρένων κοντά στα Τέμπη, ενώ νοσηλεύονται 66 τραυματίες, έξι εκ των οποίων σε ΜΕΘ, σύμφωνα με νεότερη ενημέρωση από τον εκπρόσωπο Τύπου του Πυροσβεστικού Σώματος, Βασίλη Βαθρακογιάννη. Νωρίτερα, έγινε γνωστό πως έχει προσαχθεί ο σταθμάρχης Λάρισας. Σύμφωνα με πληροφορίες, έχουν καταθέσει μέχρι στιγμής τρία άτομα στο Τμήμα Τροχαίας, που έχει αναλάβει την προανάκριση.  Για το περιστατικό έχει ενημερωθεί και η εισαγγελία.  ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/562300363/sygkroysi-trenon-sta-tempi-g-artopoios-stin-k-anthropoi-eksfendonistikan-apo-ta-vagonia-sta-chorafia/,Κοινωνία,Σύγκρουση τρένων στα Τέμπη – Γ. Αρτοποιός στην «Κ»: «Άνθρωποι εκσφενδονίστηκαν από τα βαγόνια στα χωράφια»,2023-03-01T08:36:08+02:00,"
Δήμητρα Τριανταφύλλου","Για ανθρώπους που εκσφενδονίστηκαν από τα βαγόνια στα διπλανά χωράφια μίλησε στην «Κ» ο εκπρόσωπος Τύπου της Πυροσβεστικής κ. Γιάννης Αρτοποιός.  «Το πρώτο φως της ημέρας αναδεικνύει το μέγεθος της τραγωδίας. Ήταν τόσο σφοδρή η μετωπική σύγκρουση που κάποιοι εκσφενδονίστηκαν από τα βαγόνια και εξήλθαν βιαίως από το τρένο, κάποιοι ζωντανοί και βρέθηκαν στα παρακείμενα χωράφια, τα οποία επίσης ερευνούμε από την ώρα που ξημέρωσε», είπε χαρακτηριστικά. Σημείωσε ότι η επιχείρηση επικεντρώνεται στα δύο πρώτα βαγόνια. «Προσπαθούμε να σηκώσουμε πολύ προσεκτικά τα συντρίμμια τους για να δούμε αν υπάρχουν τυχόν εγκλωβισμένοι. Ωστόσο, το γεγονός ότι έχουν γείρει πλήρως καθιστά την επιχείρηση ακόμα πιο περίπλοκη». Ο κ. Αρτοποιός συμπλήρωσε ότι «υπάρχουν και δύο διασωστικοί σκύλοι που επιχειρούν για την ανεύρεση τυχόν εγκλωβισμένων». Σημειώνεται ότι οι νεκροί από τη σύγκρουση των δύο τρένων στα Τέμπη ανέρχονται σε 32 ενώ 85 είναι οι τραυματίες.  Οι συγγενείς των επιβατών της αμαξοστοιχίας που εκτελούσε το δρομολόγιο Αθήνα-Θεσσαλονίκη μπορούν να καλούν στα τηλέφωνα 2410683175 και 2410683176 της Διεύθυνσης αστυνομίας Λάρισας, προκειμένου να πάρουν πληροφορίες για τους επιβάτες που μετακινήθηκαν με ασφάλεια στη Θεσσαλονίκη και για αυτούς έχουν μεταφερθεί στα νοσοκομεία. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr           "
