site,url,section,title,date,author,full_text
avgi.gr,https://www.avgi.gr//politiki/441613_metathesi-ton-eklogon-logo-tis-laikis-orgis, ΠΟΛΙΤΙΚΗ, Μαξίμου / Μετάθεση των εκλογών λόγω της λαϊκής οργής,08.03.23 07:30,Κώστας Σαββόπουλος,"Την 21η Μαΐου δείχνει πλέον η κυβερνητική πυξίδα για την προσφυγή στη λαϊκή ετυμηγορία. Οι συνεργάτες του Κυριάκου Μητσοτάκη, μετά το βαρύ κοινωνικό κλίμα που έχει προκληθεί για την κυβέρνηση λόγω της τραγωδίας στα Τέμπη, θεωρούν επιβεβλημένη την αναθεώρηση του αρχικού εκλογικού χρονοδιαγράμματος. Υπό αυτό το πρίσμα, οι δεύτερες κάλπες, αν χρειαστούν, θα στηθούν στις 2 Ιουλίου, χωρίς να επηρεαστεί η διαδικασία των Πανελλαδικών εξετάσεων. Στην κυβέρνηση ουσιαστικά επιδιώκουν μόνο συμμαχία με τον χρόνο, ελπίζοντας στην υποχώρηση του συλλογικού τραύματος και της γενικευμένης οργής μέχρι την ώρα της κρίσης. Οι πρώτες σφυγμομετρήσεις που φτάνουν στο Μέγαρο Μαξίμου καθρεφτίζουν τη συλλογική αποδοκιμασία για τους κυβερνητικούς χειρισμούς και καταρρίπτουν τις γαλάζιες γραμμές άμυνας που θεμελιώθηκαν στο «ανθρώπινο λάθος» και στην «κούφια» πρωθυπουργική συγγνώμη. Καταλύτη για την οριστικοποίηση του κυβερνητικού σχεδιασμού θα αποτελέσουν και οι αντιδράσεις στους δρόμους. Πηγές που βρίσκονται κοντά στο πρωθυπουργικό περιβάλλον σημειώνουν ότι σε περίπτωση που οι κινητοποιήσεις των νέων προσλάβουν μόνιμα χαρακτηριστικά, θα επανεξεταστεί η εκδοχή της 9ης Απριλίου. Αν ο πρωθυπουργός καταλήξει σ’ αυτή την ημερομηνία, με βάση τις προβλέψεις του συντάγματος έχει περιθώριο για την προκήρυξη των εκλογών και τη διάλυση της Βουλής μέχρι τις 19 Μαρτίου. Οι ίδιοι κύκλοι με έκδηλη ανησυχία σημειώνουν ότι «η “επανέκδοση” ενός κινήματος Αγανακτισμένων θα δηλητηριάσει περεταίρω την πολιτική ζωή» και προσθέτουν ότι σ’ αυτή την περίπτωση θα αναζητηθεί η γρηγορότερη διέξοδος στην κάλπη. Ήδη ο φακός του Μαξίμου είναι εστιασμένος στο μέγεθος της συμμετοχής στις σημερινές απεργιακές κινητοποιήσεις, θεωρώντας πως αποτελούν «δείκτη» για την εξέλιξη των κοινωνικών αντιδράσεων. Η γαλάζια αναταραχή αποτυπώνεται μάλιστα στην εντολή του Τάκη Θεοδωρικάκου να ερευνηθούν οι ενέργειες της αστυνομίας στο συλλαλητήριο της Κυριακής. Υπενθυμίζεται ότι λίγη ώρα μετά το διαδικτυακό μήνυμα του Κ. Μητσοτάκη, στο οποίο απέδιδε τιμή «στα νέα παιδιά που διαδήλωσαν βουβά και ειρηνικά», οι δυνάμεις των ΜΑΤ «έλουζαν» με χημικά τους διαδηλωτές. Επιπλέον, η Ν.Δ. αναζητεί απεγνωσμένα σωσίβιο στην τακτική της διάχυσης των ευθυνών στις προηγούμενες κυβερνήσεις για την απαξίωση των σιδηροδρομικών υποδομών. Σύμφωνα με πληροφορίες, στη συνέντευξη που θα παραχωρήσει σήμερα ο νέος υπουργός Μεταφορών Γ. Γεραπετρίτης για τα αίτια της τραγωδίας, θα εξαπολύσει επίθεση στην προηγούμενη κυβέρνηση και θα «στοχοποιήσει» συγκεκριμένους υπουργούς της. Χθες ο κυβερνητικός εκπρόσωπος προσπάθησε να επιχειρηματολογήσει για τη συμμετοχή του Κώστα Αχ. Καραμανλή στα ψηφοδέλτια. «Έχει καταδικαστεί ο κ. Καραμανλής για κάτι;» ήταν το ερώτημά του μετά τον σάλο που προκλήθηκε. Προχώρησε δε σε ασκήσεις αντιπερισπασμού με τη δικαστική απόφαση που αφορά τον Νίκο Παππά, μιλώντας για ορισμένους που «κουνούν το δάχτυλο, βαρύνονται με αμετάκλητες και ομόφωνες καταδίκες από ανώτατα Ειδικά Δικαστήρια και δεν τολμούν να τους βγάλουν από τα ψηφοδέλτια». Οι κυβερνητικοί συμψηφισμοί δεν αμβλύνουν τις αντιδράσεις ακόμα και στο γαλάζιο στρατόπεδο. «Παράνομη» χαρακτήρισε χθες τη μετάταξη του σταθμάρχη Λάρισας ο Κώστας Τζαβάρας, αδειάζοντας τον Μάκη Βορίδη. Ο βουλευτής της Ν.Δ τόνισε ότι «η μετάταξη προϋποθέτει απόλυση. Κοπή δηλαδή. Ρήξη του νομικού δεσμού με την υπηρεσία από όπου προέρχεται και ένταξή του στην υπηρεσία όπου προορίζεται». Εξήγησε δε ότι μετά την απόλυση ισχύει το ηλικιακό όριο που δεν επιτρέπει στον σταθμάρχη να προσληφθεί στον ΟΣΕ."
avgi.gr,https://www.avgi.gr//koinonia/441575_dekades-katalipseis-se-panepistimia-analytiki-lista, ΚΟΙΝΩΝΙΑ, Τέμπη / Δεκάδες καταλήψεις σε πανεπιστήμια - Αναλυτική λίστα,08.03.23 00:02,Αυγή Newsroom,"Το κίνημα που διεκδικεί το δικαίωμα στην ζωή και που απαιτεί την μη προσπάθεια «συγκάλυψης» για την πολύνεκρη τραγωδία στα Τέμπη μεγαλώνει. Πολλά σχολεία, όπως και δεκάδες φοιτητικοί σύλλογοι δηλώνουν την πρόθεση τους, να συμμετάσχουν στην πανελλαδική απεργία που θα διεξαχθεί την Τετάρτη 8 Μαρτίου, με τη συμμετοχή της ΔΟΕ και της ΟΛΜΕ, όπου αρκετά θα είναι τα σχολεία που θα παραμείνουν κλειστά και χιλιάδες μαθητές και εκπαιδευτικοί θα λάβουν μέρος στη μεγάλη συγκέντρωση στο κέντρο της Αθήνας (Κλαυθμώνος-Κοραή-Προπύλαια).  Σε κατάληψη περνάνε μεταξύ άλλων οι φοιτητικοί σύλλογοι στις σχολές : - Τμήμα Βιολογίας - ΕΚΠΑ - Σχολή Μηχανικών Μεταλλείων και Μεταλλουργών - ΕΜΠ - Σχολή Εφαρμοσμένων Μαθηματικών και Φυσικών Επιστημών (ΣΕΜΦΕ)  - Φιλοσοφική Σχολή Πανεπιστημίου Κρήτης - Ρέθυμνο  - Τμήμα Βιολογίας Πανεπιστημίου Κρήτης - Ηράκλειο  - Παιδαγωγικό Τμήμα Δημοτικής Εκπαίδευσης (ΠΤΔΕ) Πανεπιστημίου Κρήτης - Ρέθυμνο  - Οικονομικό Πανεπιστήμιο Αθηνών (ΑΣΟΕΕ) - Τμήμα Ψυχολογίας του Πανεπιστημίου Κρήτης - Ρέθυμνο  - Φιλοσοφική Σχολή Αθηνών - ΕΚΠΑ - Πάντειον Πανεπιστήμιο - Τμήμα Φυσικής - ΕΚΠΑ - Τμήμα Ηλεκτρολόγων Μηχανικών - ΑΠΘ  - Τμήμα Μαθηματικών & Εφαρμοσμένων Μαθηματικών του Πανεπιστημίου Κρήτης  - Τμήμα Πληροφορικής & Τηλεπικοινωνιών - ΕΚΠΑ - Σχολή Αγρονόμων και Τοπογράφων Μηχανικών - ΕΜΠ - Τμήμα Αρχιτεκτόνων Μηχανικών Πανεπιστημίου Θεσσαλίας - Σχολή Ναυπηγών Μηχανολόγων Μηχανικών-ΕΜΠ - Σχολή ΗΜΜΥ-ΕΜΠ - Σχολή Μηχανολόγων Μηχανικών-ΕΜΠ"
avgi.gr,https://www.avgi.gr//koinonia/441566_pos-apofeyhthike-teleytaia-stigmi-sygkroysi-trenon-profitiki-kataggelia, ΚΟΙΝΩΝΙΑ, Σέρρες / Πώς αποφεύχθηκε τελευταία στιγμή σύγκρουση τρένων - Προφητική καταγγελία,07.03.23 22:28,Αυγή Newsroom,"Λίγες μέρες μετά την πολύνεκρη τραγωδία στα Τέμπη, βγαίνουν στο φως της δημοσιότητας νέα συνταρακτικά στοιχεία, τα οποία δείχνουν τις προειδοποιήσεις ενώσεων και φορέων για τις τεράστιες ελλείψεις που υπάρχουν στο ζήτημα της ασφάλειας στο σιδηροδρομικό δίκτυο. Πιο συγκεκριμένα, ένα τέτοιο τρομακτικό περιστατικό είναι αυτό που είχε συμβεί πριν 10 μήνες, στις 23 Μαΐου του 2022, στον σταθμό των Σερρών, όταν ακινητοποιήθηκε επιβατική αμαξοστοιχία γεμάτη κόσμο και ταυτόχρονα δόθηκε εντολή σε εμπορικό τρένο να διέλθει από το ίδιο σημείο. Η καταγγελία είχε γίνει δημόσια, καθώς σε ανακοίνωσή της η Πανελλήνια Ένωσης Σταθμαρχών ΟΣΕ ανέφερε «Συνταξιούχοι ανοίγουν σταθμούς στις Σέρρες και δίνουν εντολές σε τρένα. Σοβαρός κίνδυνος ατυχήματος στον Ελληνικό Σιδηρόδρομο. Σύμφωνα με την τρομακτική καταγγελία «αντί να ζητηθεί από την ιδιωτικών συμφερόντων ΤΡΑΙΝΟΣΕ να αποσύρει την αμαξοστοιχία της με μηχανή εφεδρείας και με διαδικασίες που προβλέπει ο Γενικός Κανονισμός Κίνησης και Κυκλοφορίας, δόθηκε εντολή σε εμπορευματική αμαξοστοιχία από την Αλεξανδρούπολη να κατευθυνθεί από την Δράμα στον σταθμό Σερρών που δεν λειτουργούσε και άρα δεν ήταν εφικτό να διευθετηθούν οι αλλαγές (κλειδιά) σε παρακαμπτήριο, για να μην υπάρξει σύγκρουση των 2 τρένων (κινούνταν και τα 2 επί μονής γραμμής).  Επιπλέον, «μόλις διαπιστώθηκε η εγκληματική αμέλεια, δόθηκε εντολή από την Διοίκηση του ΟΣΕ σε εργάτη γραμμής να μεταβεί στον σταθμό Σερρών με κλειδούχο και χωρίς την παρουσία σταθμάρχη να διευθετήσει τις αλλαγές και την κυκλοφορία των τρένων, κατά παράβαση δηλαδή κάθε Κανονιστικής διαδικασίας»! Τέλος, η ανακοίνωση της ΠΕΣΟΣΕ αφού δείχνει την παντελή έλλειψη ενός συστήματος ασφαλείας αναφέρει «σε κάθε περίπτωση τα όσα περιγράφονται και είναι ακριβή θυμίζουν όχι δομές επιτελικού Κράτους, αλλά μηχανισμούς παρακράτους. Προειδοποιούμε ότι, αν συνεχιστούν οι εγκληματικές αυτές παραλείψεις και ενέργειες θα κοστίσουν ανθρώπινες ζωές» Ολόκληρη η ανακοίνωση της ΠΕΣΟΣΕ ΑΘΗΝΑ 24/05/2022 Συνταξιούχοι ανοίγουν σταθμούς στις Σέρρες και δίνουν εντολές σε τρένα. Σοβαρός κίνδυνος ατυχήματος στον Ελληνικό Σιδηρόδρομο. Η Π.Ε.Σ.ΟΣΕ καταγγέλλει τα όσα συνέβησαν χτες στον σιδηροδρομικό σταθμό Σερρών και ζητά την άμεση παρέμβαση των εισαγγελικών αρχών και της Ρ.Α.Σ. πριν θρηνήσουμε ανθρώπινες ζωές. Τα όσα συνέβησαν αποδεικνύουν την διάλυση που επικρατεί στον Ελληνικό Σιδηρόδρομο με ευθύνη της πολιτικής ηγεσίας και της Διοίκησης του ΟΣΕ. Συγκεκριμένα, χτες Δευτέρα 23 Μαίου η αμαξοστοιχία 3634 δήλωσε ακινησία στον σταθμό Σερρών (που δεν λειτουργεί – δεν έχει σταθμάρχη). Αντί να ζητηθεί από την ιδιωτικών συμφερόντων ΤΡΑΙΝΟΣΕ να αποσύρει την αμαξοστοιχία της με μηχανή εφεδρείας και με διαδικασίες που προβλέπει ο Γενικός Κανονισμός Κίνησης και Κυκλοφορίας, δόθηκε εντολή σε εμπορευματική αμαξοστοιχία από την Αλεξανδρούπολη να κατευθυνθεί από την Δράμα στον σταθμό Σερρών που δεν λειτουργούσε και άρα δεν ήταν εφικτό να διευθετηθούν οι αλλαγές (κλειδιά) σε παρακαμπτήριο, για να μην υπάρξει σύγκρουση των 2 τρένων (κινούνταν και τα 2 επί μονής γραμμής). Μόλις διαπιστώθηκε η εγκληματική αμέλεια, δόθηκε εντολή από την Διοίκηση του ΟΣΕ σε εργάτη γραμμής να μεταβεί στον σταθμό Σερρών με κλειδούχο και χωρίς την παρουσία σταθμάρχη να διευθετήσει τις αλλαγές και την κυκλοφορία των τρένων, κατά παράβαση δηλαδή κάθε Κανονιστικής διαδικασίας! Η διάλυση όμως που επικρατεί στον ΟΣΕ δεν έχει τέλος. Ο συνάδελφος εργάτης γραμμής και ο συνάδελφος κλειδούχος που κατέφθασαν στον σταθμό Σερρών διαπίστωσαν ότι δεν είχαν τα κλειδιά του σταθμού Σερρών για να εισέλθουν στο κτίριο και να πάρουν τα απαραίτητα εργαλεία για τις απαιτούμενες ενέργειες. Πανικόβλητος ο υπηρεσιακός μηχανισμός του ΟΣΕ και μπροστά σε ένα ενδεχόμενο δυστύχημα που θα στοίχιζε ανθρώπινες ζωές, κάλεσε συνταξιούχο σταθμάρχη της περιοχής που είχε (πως άραγε βρέθηκαν στην κατοχή του) κλειδιά του σταθμού Σερρών και του ζήτησε να ανοίξει άμεσα το κτίριο, όπως και έκανε. Ακολούθως και χωρίς την παρουσία σταθμάρχη έγιναν ελιγμοί και παλινδρομήσεις τρένων επί της κυρίας και των παρακαμπτηρίων γραμμών και ακολούθησε προσπάθεια συγκάλυψης και απόκρυψης του συμβάντος. Σε κάθε περίπτωση τα όσα περιγράφονται και είναι ακριβή θυμίζουν όχι δομές επιτελικού Κράτους, αλλά μηχανισμούς παρακράτους. Προειδοποιούμε ότι, αν συνεχιστούν οι εγκληματικές αυτές παραλείψεις και ενέργειες θα κοστίσουν ανθρώπινες ζωές  "
avgi.gr,https://www.avgi.gr//koinonia/441565_i-elas-kleinei-toys-pio-kentrikoys-stathmoys-toy-metro, ΚΟΙΝΩΝΙΑ, Απεργία / Η ΕΛΑΣ κλείνει τους πιο κεντρικούς σταθμούς του Μετρό,07.03.23 21:56,Αυγή Newsroom,"Κλείνει κεντρικούς σταθμούς του Μετρό η Αστυνομία, την Τετάρτη (8/3), με τους συρμούς να διέρχονται χωρίς να κάνουν στάση, όπως αναφέρεται σε σχετική ανακοίνωση. Η ΕΛ.ΑΣ για ακόμα μια φορά προσπαθεί να παρεμποδίσει τον κόσμο που θα θελήσει να συμμετάσχει στις απεργιακές κινητοποιήσεις που έχουν προγραμματιστεί, για το πολύνεκρο σιδηροδρομικό δυστύχημα στα Τέμπη. Όπως τονίζει η ΣΤΑ.ΣΥ «την Τετάρτη 8 Μαρτίου 2023, λόγω της συμμετοχής των σωματείων εργαζομένων στις απεργιακές κινητοποιήσεις, οι Γραμμές 2 και 3 του Μετρό θα λειτουργήσουν από  τις 12 το μεσημέρι έως τις 4 το απόγευμα». Ωστόσο βάσει της ανακοίνωσης «κατά το χρονικό αυτό διάστημα λειτουργίας των Γραμμών 2 & 3 του Μετρό, με εντολή της ΕΛ.ΑΣ. οι σταθμοί «Σύνταγμα», «Πανεπιστήμιο», «Ομόνοια», «Μοναστηράκι» και «Ευαγγελισμός» θα παραμείνουν κλειστοί και οι συρμοί θα διέρχονται από αυτούς δίχως να πραγματοποιούν στάση». Οι τελευταίοι συρμοί θα αναχωρήσουν: Γραμμές 2 & 3 Μετρό: Οι σταθμοί θα ανοίξουν για το επιβατικό κοινό στις 12:00, ενώ οι τελευταίοι συρμοί θα αναχωρήσουν: Δρομολόγια του Μετρό προς και από το Αεροδρόμιο θα εκτελούνται  μεταξύ 12:00 – 16:00 Τραμ: Αναχώρηση συρμών από το Αμαξοστάσιο Ελληνικού στις 11:00, πλήρης αποκατάσταση δρομολογίων στις 12:15 και σταδιακή απόσυρση συρμών από τις 15:45. Υπενθυμίζεται ότι δεν θα κυκλοφορήσουν καθόλου, λόγω της 24ωρης απεργίας Λεωφορεία, Τρόλεϊ, Προαστιακός, καθώς και τα τρένα."
avgi.gr,https://www.avgi.gr//koinonia/441564_apergiako-potami-se-oli-ti-hora-tin-tetarti-poioi-symmetehoyn, ΚΟΙΝΩΝΙΑ, Τέμπη / Απεργιακό «ποτάμι» σε όλη τη χώρα την Τετάρτη - Ποιοι συμμετέχουν,07.03.23 21:35,Αυγή Newsroom,"Μεγαλώνει το κύμα οργής κατά της κυβέρνησης μετά το πολύνεκρο σιδηροδρομικό δυστύχημα στα Τέμπη. Την Τετάρτη σωματεία, συνδικάτα και συλλογικότητες και κόμματα καλούν σε κινητοποιήσεις στο Σύνταγμα (12.00), στην πλατεία Κλαυθμώνος (12.30) και στα Προπύλαια (12.30), ζητώντας να αποδοθούν οι ευθύνες και να δοθούν απαντήσεις για την τραγωδία. Σημειώνεται ότι η ΓΣΕΕ αποφάσισε να μην προκηρύξει απεργία την Τετάρτη λόγω της διεξαγωγής του 38ο Συνεδρίου της που θα πραγματοποιηθεί την Πέμπτη στο Καβούρι. Η ΑΔΕΔΥ προκήρυξε 24ωρη απεργία καλώντας σε συγκέντρωση στις 12 στην πλατεία Κλαυθμώνος και ζητώντας «να απαιτήσουμε μαζί με όλους τους εργαζόμενους και το λαό να μπει τέρμα στη πολιτική των ιδιωτικοποιήσεων και να αποδοθούν οι πραγματικές ευθύνες για το δολοφονικό έγκλημα των Τεμπών». Κάλεσμα απευθύνει το τμήμα Εργατικής Πολιτικής του ΣΥΡΙΖΑ - Προοδευτική Συμμαχία, στηρίζοντας τις κινητοποιήσεις των συνδικάτων και των γυναικείων οργανώσεων Επιπλέον, σε συγκεντρώσεις καλούν και τα Εργατικά Κέντρα Αθήνας και Πειραιά καθώς επίσης και η Ομοσπονδία Γυναικών Ελλάδας. Σημειώνεται ότι η 8η Μάρτη αποτελεί ημερομηνία ορόσημο για τους αγώνες των γυναικών για χειραφέτηση, ισότητα, εργασιακά δικαιώματα και κοινωνική δικαιοσύνη. Δυναμικό «παρών» στις αυριανές απεργιακές κινητοποιήσεις αναμένεται να δώσουν το Σωματείο Εργαζομένων Προσωπικού ΤΡΑΙΝΟΣΕ, η Πανελλήνια Ένωση Προσωπικού ΤΡΑΙΝΟΣΕ και η Πανελλήνια Ένωση Προσωπικού Έλξης ζητώντας «ασφαλή κυκλοφορία των τρένων, να λάμψει η αλήθεια, και να βρεθούν οι ένοχοι του τραγικού σιδηροδρομικού δυστυχήματος, όσο ψηλά κι αν βρίσκονται». Στην 24ωρη απεργία θα συμμετέχουν και οι εργαζόμενοι στη ΣΤΑΣΥ, απαιτώντας να αποδοθούν πραγματικές ευθύνες για την τραγωδία των Τεμπών. Για να διευκολύνουν τους διαδηλωτές ώστε να λάβουν μέρος στο συλλαλητήριο, ο ηλεκτρικός, το τραμ και ο ΗΣΑΠ θα λειτουργήσουν από τις 11:00 έως τις 17:00. Όσον αφορά στο μετρό (γραμμές 2 και 3) θα είναι διαθέσιμο για το κοινό από τις 12:00 έως 16:00. Την ίδια στιγμή η ΕΛΑΣ κλείνει τους πιο κεντρικούς σταθμούς του μετρό, σε μία προσπάθεια να εμποδίσει τους διαδηλωτές να φτάσουν στις συγκεντρώσεις. «Τις μαζικές και δυναμικές κινητοποιήσεις, των εργαζομένων και της νεολαίας  που απαιτούν να μην υπάρχει καμία ανοχή και καμία συγκάλυψη για το έγκλημα στα Τέμπη» υπογραμμίζει η ΔΟΕ, ανακοινώνοντας ότι θα συμμετέχει στις αυριανές συγκεντρώσεις. Στο ίδιο μήκος κύματος βρίσκονται οι φοιτητές, οι σύλλογοι των οποίων καλούν στις συγκεντρώσεις διαμαρτυρίας στο κέντρο της Αθήνας. Όσον αφορά στα λεωφορεία και στα τρόλει, αυτά θα τραβήξουν χειρόφρενο από τις 6:00 το πρωί της Τετάρτη στις μέχρι τις 6:00 το πρωί Πέμπτη. Το σωματείο εργαζομένων καλεί την ίδια ημέρα στις 13:00 στην πλατεία Συντάγματος Σε 24ωρη απεργία προχωρά αύριο και η Πανελλήνια Ναυτική Ομοσπονδία, σε όλες τις κατηγορίες πλοίων που αναχωρούν από το λιμάνι του Πειραιά. Η κινητοποίηση αρχίζει από 00.01 τα ξημερώματα της Τετάρτης έως στις 24.00 της ίδιας ημέρας. Στην ανακοίνωση αναφέρεται ακόμα ότι η ΠΝΟ «απαιτεί την πλήρη διαλεύκανση όλων των πτυχών της σύγκρουσης των δύο τρένων και τη λήψη όλων εκείνων των μέτρων που απαιτούνται για ασφαλείς χερσαίες και θαλάσσιες μεταφορές και συγκοινωνίες». Να συμμετάσχουν στην απεργία αποφάσισαν και η Πανελλήνια Ένωση Πληρωμάτων Ρυμουλκών & Ναυαγοσωστικών (ΠΕΠΡΝ) με την Πανελλήνια Ένωση Ναυτών Εμπορικού Ναυτικού (ΠΕΝΕΝ). Τέλος, στο πλαίσιο της 24ωρης απεργίας τα φαρμακεία προχωρούν αύριο σε στάσεις εργασίας. Συγκεκριμένα, ο Φαρμακευτικός Σύλλογος Αττικής θα πραγματοποιήσει στάση εργασίας από τις 11:00 έως τις 15:00 και ο Φαρμακευτικός Σύλλογος Θεσσαλονίκης, από τις 11:30 έως τις 14:30. Κλειστά θα παραμείνουν όλη την ημέρα τα φαρμακεία στον Πειραιά. Σημειώνεται ότι οι πολίτες θα εξυπηρετούνται από τα εφημερεύοντα φαρμακεία."
avgi.gr,https://www.avgi.gr//koinonia/441561_ygeionomikoi-afinoyn-fanarakia-ston-oyrano-sti-mnimi-ton-nekron, ΚΟΙΝΩΝΙΑ, Τέμπη / Υγειονομικοί αφήνουν φαναράκια στον ουρανό στη μνήμη των νεκρών,07.03.23 21:25,Αυγή Newsroom,"Σιωπηρή διαμαρτυρία για το σιδηροδρομικό δυστύχημα στα Τέμπη θα πραγματοποιήσουν σήμερα (7/3) το βράδυ, οι υγειονομικοί της Λάρισας. Σύμφωνα με την ΕΡΤ γιατροί, νοσηλευτές και διασώστες που ρίχτηκαν από την πρώτη στιγμή στην μάχη της περίθαλψης και φροντίδας των τραυματιών τόσο στο Γενικό όσο και στο Πανεπιστημιακό Νοσοκομείο Λάρισας θα πραγματοποιήσουν την διαμαρτυρία στις 11.20 το βράδυ - την ώρα που σημειώθηκε το πολύνεκρο δυστύχημα. Οι υγειονομικοί θα αφήσουν φαναράκια στον ουρανό της θεσσαλικής πρωτεύουσας σε ένδειξη αλληλεγγύης και συμπαράστασης στους τραυματίες και στις οικογένειες των θυμάτων."
avgi.gr,https://www.avgi.gr//koinonia/441563_tilepersones-timites-ergaleiopoioyn-tin-koinoniki-orgi, ΚΟΙΝΩΝΙΑ, ΕΣΗΕΑ κατά Ράδιο Αρβύλα / Τηλεπερσόνες - τιμητές εργαλειοποιούν την κοινωνική οργή,07.03.23 21:18,Αυγή Newsroom,"Με μία πολύ αιχμηρή ανακοίνωση «απαντάει» το ΔΣ της ΕΣΗΕΑ στην κριτική των «Ράδιο Αρβύλα» σχετικά με το πολύνεκρο δυστύχημα στα Τέμπη και την δημοσιογραφική κάλυψη. Η ανακοίνωση, χωρίς να αναφερθεί ονομαστικά στο «Ράδιο Αρβύλα» σημειώνει ότι «από την πρώτη στιγμή του τραγικού δυστυχήματος στα Τέμπη οι δημοσιογράφοι βρίσκονται στην πρώτη γραμμή και μεταδίδουν νυχθημερόν τις εξελίξεις», συμπληρώνοντας πως «η δημοσιογραφική έρευνα είχε αναδείξει εδώ και καιρό τις ελλείψεις στις υποδομές και την ασφάλεια των σιδηροδρομικών γραμμών, όμως «τα ρεπορτάζ αυτά δεν αναπαρήχθησαν όσο θα απαιτούσε η σοβαρότητα του ζητήματος με ευθύνη των επιχειρήσεων Τύπου και των ιδιοκτητών τους». Ταυτόχρονα, αναφέρεται ότι «το Διοικητικό Συμβούλιο της ΕΣΗΕΑ τοποθετήθηκε δημόσια και ξεκάθαρα για τα δομικά προβλήματα των Μέσων Ενημέρωσης, τονίζοντας παράλληλα, ότι «το εύκολο «τσουβάλιασμα» που καταλήγει στην ουσιαστική στοχοποίηση των δημοσιογράφων από «χιουμοριστικές εκπομπές», αποτελεί φτηνή εργαλειοποίηση της δικαιολογημένης οργής της κοινωνίας και ξεκάθαρα επιχειρεί να μετατοπίσει το βάρος των πραγματικών ευθυνών». Τέλος, το ΔΣ της ΕΣΕΑ καλεί τους «χιουμορίστες» παρουσιαστές «να μην συμβάλλουν στη συγκάλυψη και τον συμψηφισμό των ευθυνών, δεν είναι άλλωστε η πρώτη φορά, και να σεβαστούν τον κόπο χιλιάδων εργαζομένων που δουλεύουν ακούραστα με απολαβές που απέχουν μακράν από αυτές των τηλεπερσόνων-τιμητών». Ολόκληρη η ανακοίνωση της ΕΣΗΕΑ Από την πρώτη στιγμή του τραγικού δυστυχήματος στα Τέμπη οι δημοσιογράφοι βρίσκονται στην πρώτη γραμμή και μεταδίδουν νυχθημερόν τις εξελίξεις.  Η δημοσιογραφική έρευνα είχε αναδείξει εδώ και καιρό τις ελλείψεις στις υποδομές και την ασφάλεια των σιδηροδρομικών γραμμών. Τα ρεπορτάζ αυτά δεν αναπαρήχθησαν όσο θα απαιτούσε η σοβαρότητα του ζητήματος με ευθύνη των επιχειρήσεων Τύπου και των ιδιοκτητών τους. Το Διοικητικό Συμβούλιο της ΕΣΗΕΑ τοποθετήθηκε δημόσια και ξεκάθαρα για τα δομικά προβλήματα των Μέσων Ενημέρωσης. Το εύκολο “τσουβάλιασμα” που καταλήγει στην ουσιαστική στοχοποίηση των δημοσιογράφων από “χιουμοριστικές” εκπομπές, αποτελεί φτηνή εργαλειοποίηση της δικαιολογημένης οργής της κοινωνίας και ξεκάθαρα επιχειρεί να μετατοπίσει το βάρος των πραγματικών ευθυνών. Καλό θα ήταν οι “χιουμορίστες” παρουσιαστές να μην συμβάλλουν στη συγκάλυψη και τον συμψηφισμό των ευθυνών, δεν είναι άλλωστε η πρώτη φορά, και να σεβαστούν τον κόπο χιλιάδων εργαζομένων που δουλεύουν ακούραστα με απολαβές που απέχουν μακράν από αυτές των τηλεπερσόνων-τιμητών."
avgi.gr,https://www.avgi.gr//koinonia/441562_binteo-ntokoymento-mesa-apo-treno-ligo-prin-tin-tragodia-flasarise-ena-kleidi, ΚΟΙΝΩΝΙΑ, Τέμπη / Βίντεο ντοκουμέντο μέσα από τρένο λίγο πριν την τραγωδία - «Φλασάρησε ένα κλειδί»,07.03.23 21:07,Αυγή Newsroom,"Ένα νέο βίντεο λίγα λεπτά πριν το πολύνεκρο δυστύχημα στα Τέμπη βλέπει το φως της δημοσιότητας και αποκαλύπτει ότι ο πίνακας ελέγχου της κυκλοφορίας των τρένων στη Λάρισα είχε τεχνικό πρόβλημα καθώς ακούγεται η φράση ότι «φλασάρει το κλειδί». Το βίντεο που παρουσίασε το Mega είναι από κάμερα ασφαλείας του τρένου του προαστιακού προς Λάρισα, του τρένου δηλαδή που έφυγε πριν έρθει το μοιραίο Intercity από την Αθήνα. Σε αυτό, ακούγεται ο μηχανοδηγός του προαστιακού να ρωτάει επανειλημμένα τον σταθμάρχη της Λάρισας γιατί του έχει δώσει εντολή το τρένο να κάνει οπισθοπορεία. Συγκεκριμένα στις 22:48 στις 28/02/2023: – Λάρισα, σου μιλάει ο προϊστάμενος του 2597. Γιατί κάνουμε οπισθοπορεία; Ο μηχανοδηγός του προαστιακού δεν παίρνει απάντηση και ξαναρωτάει: – Λάρισα, σου μιλάει ο προϊστάμενος του 2597. Γιατί κάνουμε οπισθοπορεία; Για να ενημερώσω την υπηρεσία μου. Όπως αναφέρει το Mega, λίγα μέτρα πιο κάτω από το σημείο που βρισκόταν ο προαστιακός, είναι το μοιραίο κλειδί 118. Το τρένο αυτό, ο προαστιακός 2597, έχει έρθει με κατεύθυνση τη Λάρισα και φαίνεται να υπάρχει κάποιο πρόβλημα που ο σταθμάρχης για να το αντιμετωπίσει, έχει ζητήσει από τον μηχανοδηγό του 2597 να περιμένει. Το μοιραίο Intercity με προορισμό τη Θεσσαλονίκη, ακολουθούσε. Συνεχίζοντας να μη λαμβάνει απάντηση από τον σταθμάρχη της Λάρισας, ο μηχανοδηγός του προαστιακού ξαναρωτά: – Ο σταθμάρχης της Λάρισας μπορεί να ενημερώσει τον παριστάμενο του 2597 για τη διαδικασία της οπισθοπορείας. Σε αυτό το σημείο, και σύμφωνα με το βίντεο του Mega, ο 59χρονος σταθμάρχης ακούγεται να απαντά: «Φλασάρησε ένα κλειδί», που σημαίνει ότι εντόπισε πρόβλημα στο μοιραίο κλειδί. Ο μηχανοδηγός του προαστιακού τότε απαντά «καλώς, ευχαριστώ πολύ» και συνεχίζει την πορεία του."
avgi.gr,https://www.avgi.gr//politiki/441560_oles-kai-oloi-stis-kinitopoiiseis-ton-syndikaton-stis-8-marti, ΠΟΛΙΤΙΚΗ, ΣΥΡΙΖΑ - ΠΣ / Όλες και όλοι στις κινητοποιήσεις των συνδικάτων στις 8 Μάρτη,07.03.23 20:30,Αυγή Newsroom,"Στις κινητοποιήσεις των συνδικάτων και των γυναικείων οργανώσεων αναφορικά με το σιδηροδρομικό δυστύχημα στα Τέμπη και την ημερομηνία ορόσημο για τους αγώνες χειραφέτησης των γυναικών, καλεί την Τετάρτη (8/3) το τμήμα Εργατικής Πολιτικής του ΣΥΡΙΖΑ - Προοδευτική Συμμαχία. «Η ημερομηνία ορόσημο για τους αγώνες των γυναικών για χειραφέτηση, ισότητα, εργασιακά δικαιώματα και κοινωνική δικαιοσύνη, συναντιέται με τους αγώνες των συνδικάτων απέναντι στις πολιτικές που οδηγούν στην ισοπέδωση των εργασιακών δικαιωμάτων, τη διεύρυνση των ανισοτήτων, την διάλυση του κοινωνικού κράτους και των δημοσίων αγαθών με καταστροφικά  αποτελέσματα, όπως φάνηκε με τον χειρότερο τρόπο και στην πρόσφατη τραγωδία στα Τέμπη», τονίζεται στην ανακοίνωση με την οποία ζητείται «να μπει τέλος στις καταστροφικές πολιτικές και να αποδοθούν οι ευθύνες για το τραγικό δυστύχημα». «Αγωνιζόμαστε για εργασιακά δικαιώματα για όλες και όλους, για κοινωνικό κράτος, ισχυρό δημόσιο σύστημα υγείας και παιδείας, για δημόσια αγαθά. Για να μπουν οι άνθρωποι και ανάγκες τους πάνω από τα κέρδη και να μη θρηνήσουμε ξανά θύματα» τονίζει μεταξύ άλλων το τμήμα Εργατικής Πολιτικής του ΣΥΡΙΖΑ – ΠΣ. «Αγωνιζόμαστε για την προοδευτική αλλαγή που έχει ανάγκη η μεγάλη κοινωνική πλειοψηφία». Αναλυτικά η ανακοίνωση: «Το Τμήμα Εργατικής Πολιτικής ΣΥΡΙΖΑ - Προοδευτική Συμμαχία στηρίζει τις κινητοποιήσεις των συνδικάτων και των γυναικείων οργανώσεων την Τετάρτη 8 Μάρτη. Η ημερομηνία ορόσημο για τους αγώνες των γυναικών για χειραφέτηση, ισότητα, εργασιακά δικαιώματα και κοινωνική δικαιοσύνη, συναντιέται με τους αγώνες των συνδικάτων απέναντι στις πολιτικές που οδηγούν στην ισοπέδωση των εργασιακών δικαιωμάτων, τη διεύρυνση των ανισοτήτων, την διάλυση του κοινωνικού κράτους και των δημοσίων αγαθών με καταστροφικά  αποτελέσματα, όπως φάνηκε με τον χειρότερο τρόπο και στην πρόσφατη τραγωδία στα Τέμπη. Μαζί με τις εργαζόμενες και τους εργαζόμενους όλης της χώρας, τις άνεργες και τους άνεργους τις/τους συνταξιούχους, αύριο Τετάρτη 8 Μάρτη διαδηλώνουμε και απαιτούμε να μπει τέλος στις καταστροφικές πολιτικές και να αποδοθούν οι ευθύνες για το τραγικό δυστύχημα. Αγωνιζόμαστε για εργασιακά δικαιώματα για όλες και όλους, για κοινωνικό κράτος, ισχυρό δημόσιο σύστημα υγείας και παιδείας, για δημόσια αγαθά. Για να μπουν οι άνθρωποι και ανάγκες τους πάνω από τα κέρδη και να μη θρηνήσουμε ξανά θύματα. Αγωνιζόμαστε για να ακούγεται η φωνή των συνδικάτων που η κυβέρνηση προσπάθησε να φιμώσει με το νόμο Χατζηδάκη. Μια φωνή που όπως αποδείχτηκε με τον πιο οδυνηρό τρόπο είναι απαραίτητη, όχι μόνο για τα δικαιώματα των εργαζομένων, αλλά και για ολόκληρη την κοινωνία και η φίμωση της μπορεί να οδηγήσει σε τραγικά αποτελέσματα. Αγωνιζόμαστε μαζί με τα συνδικάτα για να αλλάξουμε τις πολιτικές που διαλύουν την κοινωνία και τη χώρα προς όφελος συγκεκριμένων συμφερόντων.   Αγωνιζόμαστε για την προοδευτική αλλαγή που έχει ανάγκη η μεγάλη κοινωνική πλειοψηφία»."
avgi.gr,https://www.avgi.gr//politiki/441555_eihame-proeidopoiisei-tin-ellada, ΠΟΛΙΤΙΚΗ, Ευρωπαϊκός Οργανισμός Σιδηροδρόμων / Είχαμε προειδοποιήσει την Ελλάδα ,07.03.23 19:45,Αυγή Newsroom,"Στη «σέντρα» βγάζει την κυβέρνηση Μητσοτάκη για την πολύνεκρη τραγωδία στα Τέμπη ο εκτελεστικός διευθυντής του Οργανισμού Σιδηροδρόμων της Ευρωπαϊκής Ένωσης, τονίζοντας ότι παρά τις προειδοποιήσεις, οι ελληνικές αρχές δεν αντέδρασαν εγκαίρως για να διασφαλίσουν το σιδηροδρομικό σύστημα της Ελλάδας. Όπως εξήγησε μιλώντας στο Euronews, έχουν κρούσει τον κώδωνα του κινδύνου πολλές φορές τα τελευταία χρόνια και ακόμη και η τελευταία έκθεση του 2022 αποκάλυψε μια ζοφερή εικόνα. «Κατά τη διάρκεια των τελευταίων ετών, βλέπαμε πάντα ότι η Ελλάδα κατατάσσεται μεταξύ των χειρότερων μαθητών, με μάλλον χαμηλές επιδόσεις όσον αφορά την ασφάλεια, την ασφάλεια που μετριέται στον αριθμό των θανατηφόρων ατυχημάτων σε σχέση με το μήκος του δικτύου και τον αριθμό των επιβατικών χιλιομέτρων. Επίσης, έχουμε διαπιστώσει ένα θέμα με τον εθνικό φορέα διερεύνησης, διότι δεν έχουμε λάβει ποτέ καμία έκθεση διερεύνησης», δήλωσε στο Euronews o Γιόζεφ Ντοπελμπάουερ. Όπως σημειώνει το Euronews, Ευρωπαϊκή Επιτροπή έχει δαπανήσει 700 εκατομμύρια ευρώ για τον εκσυγχρονισμό του σιδηροδρομικού συστήματος στην Ελλάδα από το 2014 και έχει προγραμματίσει να διαθέσει άλλα 130 εκατομμύρια ευρώ στο πλαίσιο του Ταμείου Ανάκαμψης. Παράλληλα, η Ελλάδα υποτίθεται ότι θα έπρεπε να έχει θέσει σε λειτουργία το Ευρωπαϊκό Σύστημα Ελέγχου Τρένων από το 2020 στο τμήμα του δικτύου όπου συνέβη το δυστύχημα, αλλά αυτό δεν έγινε ποτέ. «Είναι σίγουρα προβληματικό το γεγονός ότι τα χρήματα δεν δαπανήθηκαν όπως είχε προγραμματιστεί. Και είναι επίσης προβληματικό το γεγονός ότι η θέση σε λειτουργία του ευρωπαϊκού συστήματος διαχείρισης της σιδηροδρομικής κυκλοφορίας αναβλήθηκε τώρα για το 2023», τόνισε ο επικεφαλής του Ευρωπαϊκού Οργανισμού Σιδηροδρόμων. Στο ερώτημα αν θα μπορούσε αυτό το «ανθρώπινο λάθος» να είχε αποφευχθεί εάν το αυτόματο σύστημα είχε τεθεί σε εφαρμογή όπως είχε αρχικά προγραμματιστεί, απάντησε: «Δεν γνωρίζουμε ποια ήταν η πραγματική αιτία του δυστυχήματος. Αλλά τα συστήματα αυτά υπάρχουν για να μειώνουν τον κίνδυνο ανθρώπινου λάθους. Και τέτοια συστήματα μειώνουν δραματικά τον κίνδυνο ανθρώπινου λάθους. Έτσι, αν το σύστημα είναι σε λειτουργία, η πιθανότητα για ανθρώπινο λάθος θα είχε μειωθεί δραστικά», υπογράμμισε. Ο Γιόζεφ Ντοπελμπάουερ, μαζί με άλλους εμπειρογνώμονες της Ευρωπαϊκής Επιτροπής θα επισκεφθούν αύριο Τετάρτη την Ελλάδα, προκειμένου να παράσχουν περαιτέρω στήριξη στην Ελλάδα για τον εκσυγχρονισμό των σιδηροδρόμων της και τη βελτίωση της ασφάλειάς τους. Ωστόσο, όχι όμως και για τη διερεύνηση του δυστυχήματος, καθώς αυτό πρέπει να το ζητήσει η ελληνική πλευρά."
avgi.gr,https://www.avgi.gr//koinonia/441550_bgikame-apo-mia-trypa-sto-patoma-i-martyria-19hronis, ΚΟΙΝΩΝΙΑ, Τέμπη / «Βγήκαμε από μία τρύπα στο πάτωμα» - Η μαρτυρία 19χρονης,07.03.23 19:10,Αυγή Newsroom,"Συγκλονιστική είναι η μαρτυρία της 19χρονης Βασιλικής, η οποία ήταν στην αμαξοστοιχία, και πιο συγκεκριμένο στο κυλικείο, κατά την διάρκεια της σύγκρουσης των δύο τρένων στα Τέμπη. Η 19χρονή τραυματίστηκε από την σύγκρουση, όπως και ο φίλος της Στέλιος, ο οποίος αποσωληνώθηκε χθες. Όπως ανέφερε η 19χρονη Βασιλική «Μαζί με τον φίλο μου τον Στέλιο ήμασταν στο κυλικείο. Πριν την σύγκρουση υπήρχε ήρεμο κλίμα και υπήρχε πάρα πολύς κόσμος». Όμως, όπως λέει η Βασιλική «Μόλις ακούστηκε το μπαμ, επικράτησε πανικός, καθώς έπιασε αμέσως φωτιά». Η πρώτη της κίνηση ήταν να κοιτάξει δίπλα της και να δει «εάν ο Στέλιος είναι καλά». Μέσα στο πανικό όπως τόνισε  «είδαμε μία ρωγμή, μία τρύπα στο πάτωμα και βγήκαμε από εκεί. Εκείνη την ώρα, είδα ένα κινητό ξεκλείδωτο και πήρα τον πατέρα μου τηλέφωνο και του είπα ότι «καιγόμαστε» και ότι έχει «εκτροχιαστεί το τρένο». Παράλληλα, όπως παραθέτει η 19χρονη «είπα στον μπαμπά μου να πάρει το 100, καθώς επικρατούσε πανικός και δεν ξέραμε τι γινόταν».  Εκεί την στιγμή του πανικού «από τα βαγόνια έβγαιναν άνθρωποι με βαλίτσες, εμείς με τον φίλο μου κρυώναμε πολύ, πιστεύαμε ότι θα πεθάνουμε και ότι ήταν οι τελευταίες μας στιγμές στην γη». Ανέφερε ότι τελικά απομακρύνθηκαν από το τρένο και πήγαν αρκετά μέτρα πιο πέρα, όπου τους πήραν τα ασθενοφόρα."
avgi.gr,https://www.avgi.gr//koinonia/441548_tha-plirosoyn-i-ekrixi-orgis-adelfis-thymatos, ΚΟΙΝΩΝΙΑ, Τέμπη / «Θα το πληρώσουν» - Η «έκρηξη» οργής αδελφής θύματος,07.03.23 18:34,Αυγή Newsroom,"Σε ξέσπασμα οργής προχώρησε η αδελφή της Ιφιγένειας Μήτσκα, η οποία έχασε τη ζωή της στο πολύνεκρο σιδηροδρομικό δυστύχημα στα Τέμπη. Η ίδια μιλώντας στο Mega τόνισε μεταξύ άλλων ότι «αυτοί που το έκαναν αυτό το έγκλημα θα το πληρώσουν, όχι μόνο για το όνομα της αδελφής μου αλλά και για τα ονόματα που χάθηκαν». Χαρακτηριστικά η αδερφή της 22χρονης Ιφιγένειας δήλωσε: «Για το όνομά της, όσοι είναι θα το πληρώσουν ακριβά αυτό που έκαναν. Έχασα την αδελφή μου στα 22 της, ενώ πρόσφατα πήρε και το πτυχίο της. Ό,τι και να γίνει, αυτοί που το έκαναν αυτό το έγκλημα θα το πληρώσουν, όχι μόνο για το όνομα της αδελφής μου αλλά και για τα ονόματα που χάθηκαν. Το δίκιο μας δεν μετράει. Χάθηκε πλέον η αδελφή μου, χάθηκαν τόσοι άνθρωποι μικρής ηλικίας. Η αδελφή μου μικρούλα ήταν, χαρούμενο κορίτσι. Ένα διαμαντάκι ολόκληρο χρυσό. Τα υπόλοιπα θα τα πει ο δικηγόρος μας». Υπενθυμίζεται ότι το θύμα επέβαινε στο βαγόνι νούμερο 3 της αμαξοστοιχίας Intercity 62 και επέστρεφε από το τριήμερο της Καθαράς Δευτέρας από την Αθήνα. Η τελευταία επικοινωνία που είχε η Ιφιγένεια με την οικογένειά της ήταν λίγο πριν τη μοιραία σύγκρουση, αναφέροντας στους δικούς της ότι θα αργούσε και ότι θα την έφερνε στο σπίτι ο πατέρας του συντρόφου της με τον οποίο ήταν μαζί στο τρένο. Το περασμένο Σάββατο πραγματοποιήθηκε η κηδεία της 22χρονης στα Γιαννιτσά. «Ξεχειλίζει η θλίψη και η οργή. Έχουμε εμπιστοσύνη στην ελληνική Δικαιοσύνη, είμαστε σίγουροι ότι θα αποδοθούν οι ευθύνες εκεί που αναλογούν. Οι οικογένειες των θυμάτων περιμένουν μία ειλικρινή συγγνώμη την οποία δεν έχουν ακούσει», δήλωσε στον ΣΚΑΪ ο δικηγόρος της οικογένειας Στέλιος Σούρλας."
avgi.gr,https://www.avgi.gr//koinonia/441546_eikones-ntropis-ston-megalytero-sidirodromiko-kombo-tis-horas-afantos-o, ΚΟΙΝΩΝΙΑ, Θεσσαλονίκη / Εικόνες ντροπής στον μεγαλύτερο σιδηροδρομικό κόμβο της χώρας - Άφαντος ο Γεραπετρίτης,07.03.23 18:28,Αυγή Newsroom,"Για απαράδεκτες συνθήκες στον σταθμό ΤΧ1, στη Θεσσαλονίκη, κάνει λόγο ο σταθμάρχης Παύλος Πετσάβας, ο οποίος καταγγέλλει, μεταξύ άλλων, ότι όλα όλα λειτουργούν χειροκίνητα και με κανονισμούς που ίσχυαν πριν από τριάντα και σαράντα χρόνια. Όλα αυτά σε έναν από τους μεγαλύτερους  σιδηροδρομικούς κόμβους της χώρας, που ενώνει τις γραμμές Θεσσαλονίκη – Αλεξανδρούπολη, Θεσσαλονίκη – Ειδομένη, καθώς και τη γραμμή με κατεύθυνση την Αθήνα και την Φλώρινα.  Ο κ. Πετσάβας καταγγέλλει ότι υπάρχουν ακόμα και ποντίκια μέσα στο παλαιωμένο κτίριο όπου γίνεται ο έλεγχος διέλευσης των τρένων, ενώ μέσα στον πίνακα ελέγχου κυκλοφορίας υπάρχει ποντικοφάρμακο καθώς έχουν μπει μέσα σε αυτόν και καταστρέφουν τα καλώδια. Ο ίδιος ανέφερε, σύμφωνα με το Ethnos.gr ότι πολλές φορές αν και δίνεται εντολή από το ηλεκτρονικό σύστημα, δεν είναι σαφές αν αυτή έχει πραγματοποιηθεί ή όχι. Επομένως, απαιτείται η παρουσία ανθρώπου ο οποίος θα πρέπει να υλοποιήσει χειροκίνητα την εντολή αυτή. Μπαίνοντας στο σταθμό, μπροστά τους οι σταθμάρχες έχουν έναν πίνακα με κολλημένες πάνω του αυτοκόλλητες ετικέτες με χειρόγραφα σημειώματα, ενώ η κίνηση γίνεται με μπακαλοτέφτερα. Τα κόκκινα λαμπάκια αναβοσβήνουν μονίμως, όπως και τα φωτόσημα και ελιγμοσήματα στη γραμμή, τα οποία όμως είναι εκτός λειτουργίας. Όταν το τρένο πατά στις γραμμές η ένδειξη κοκκινίζει στην οθόνη, αλλά «όταν γυρνάμε ένα ψαλίδι δεν σημαίνει ότι είναι ασφαλές». Το λαμπάκι του ψαλιδιού μπορεί να δείξει ότι δεν έχει 'καθίσει' γιατί μπορεί να υπάρχει κάποια μηχανική βλάβη. Το σύστημα της τηλεδιοίκησης καλύπτει τη διαδρομή από τη Θεσσαλονίκη μέχρι τον Στρυμόνα και από τη Σίνδο έως το Πλατύ, ενώ στο τμήμα από Στρυμόνα μέχρι Αλεξανδρούπολη δεν λειτουργεί η φωτοσήμανση. Αποτέλεσμα της μη ολοκληρωμένης λειτουργίας της φωτοσήμανσης είναι η κίνηση και η διαχείριση των τρένων να γίνεται με τον ίδιο τρόπο όπως στην περίπτωση της μοιραίας αμαξοστοιχίας που οδήγησε στην εθνική τραγωδία στα Τέμπη. Σύμφωνα με τον κ. Πατσάβα πρέπει άμεσα να ολοκληρωθεί η φωτοσήμανση και να δοθεί σε λειτουργία το σύστημα ασφαλείας ATCS αλλά και να εκπαιδευτεί το προσωπικό στις νέες τεχνολογίες. «Παρά την πενταετή εμπειρία μου στα συστήματα, υπάρχουν φορές που δεν μπορώ να διαχειριστώ την πίεση και το άγχος που δημιουργείται από την διαχείριση των συστημάτων αυτών» ανέφερε μεταξύ άλλων ο σταθμάρχης. Λόγω έλλειψης προσωπικού, μετά τις 11 το βράδυ μένει ένας σταθμάρχης στη βάρδια, κάτι που αυξάνει τον κίνδυνο ατυχήματος, ενώ ο σταθμάρχης τόνισε μεταξύ άλλων ότι έχουν γίνει άπειρες αναφορές για τα προβλήματα, ωστόσο καμία ενέργεια για να διορθωθούν. Μάλιστα αναμενόταν να επισκεφθεί το σημείο ο Γιώργος Γεραπετρίτης, ωστόσο επισκέφθηκε μόνο τον σταθμό στη Θεσσαλονίκη."
avgi.gr,https://www.avgi.gr//koinonia/441543_meta-ta-tempi-thymithikan-na-kanoyn-eleghoys-sta-mesa-mazikis-metaforas, ΚΟΙΝΩΝΙΑ, Κυβέρνηση Μητσοτάκη / Μετά τα Τέμπη θυμήθηκαν να κάνουν ελέγχους στα μέσα μαζικής μεταφοράς,07.03.23 17:46,Αυγή Newsroom,"Πίσω από τα γεγονότα τρέχει για ακόμη μία φορά η κυβέρνηση καθώς μετά το πολύνεκρο σιδηροδρομικό δυστύχημα στα Τέμπη, σήμερα πραγματοποιήθηκε σύσκεψη στο Μέγαρο Μαξίμου, αναφορικά με τους ελέγχους για την ασφάλεια στα Μέσα Μαζικής Μεταφοράς. Συγκεκριμένα κυβερνητικές διαρροές αναφέρουν ότι κατά τη διάρκεια της σύσκεψης που πραγματοποιήθηκε το μεσημέρι της Τρίτης στο Μέγαρο Μαξίμου με την ηγεσία του υπουργείου Ναυτιλίας και υπηρεσιακών παραγόντων, «η εντολή του πρωθυπουργού στον Γιάννη Πλακιωτάκη» ήταν να ενταθούν οι έλεγχοι ασφαλείας στα λιμάνια και στα πλοία. Παράλληλα σε μια προσπάθεια να οικοδόμησης ενός νέου και ωραιοποιημένου προφίλ, σύμφωνα με το οποίο η κυβέρνηση και ειδικότερα ο Κ. Μητσοτάκης, αναλαμβάνει πρωτοβουλίες ώστε να αποφευχθούν άλλες τραγωδίες στο μέλλον, οι ίδιες πηγές αναφέρουν ότι ο υφυπουργός Μεταφορών και Υποδομών Μιχάλης Παπαδόπουλος, ξεκινά σειρά επαφών με εκπροσώπους αεροδρομίων και μέσων σταθερής τροχιάς, ώστε να υπάρξουν και εκεί έκτακτες επιθεωρήσεις για την ασφάλεια στις συγκοινωνίες. Τέλος οι ίδιες πληροφορίες σημειώνουν ότι οι παραπάνω έλεγχοι καθίστανται επιτακτικοί εν όψει της έναρξης της τουριστικής περιόδου. Πρόκειται για μία καθαρά επικοινωνιακή κίνηση της κυβέρνησης Μητσοτάκη καθώς επί των ημερών της τα μέσα μαζικής μεταφοράς έχουν υποβαθμιστεί, με τις βλάβες να είναι συνεχείς, ενώ δεκάδες είναι τα περιστατικά με αστικά λεωφορεία σε Αττική και Θεσσαλονίκη που τυλίχτηκαν στις φλόγες. Σημειώνεται ότι η κυβέρνηση είναι βαρύτατα εκτεθειμένη και λόγο της παράνομης και ρουσφετολογικής μετάταξης του 59χρονου σταθμάρχη Λάρισας, ο οποίος αντιμετωπίζει κακουργηματικές διώξεις, αλλά και για το γεγονός ότι ενώ σωματεία και εργαζόμενοι στα τρένα είχαν προειδοποιήσει πολλές φορές στο παρελθόν για την κακή κατάσταση στην οποία βρίσκεται το σιδηροδρομικό δίκτυο καθώς επίσης και για το ενδεχόμενο τραγωδίας, όπως και έγινε."
avgi.gr,https://www.avgi.gr//koinonia/441541_pare-me-otan-ftaseis-i-sygkentrosi-me-mayra-peribrahionia-sto-syntagma, ΚΟΙΝΩΝΙΑ, Πυροσβέστες / «Πάρε με όταν φτάσεις» - Η συγκέντρωση με μαύρα περιβραχιόνια στο Σύνταγμα ,07.03.23 17:00,Αυγή Newsroom,"Με μαύρα περιβραχιόνια στο μπράτσο τους - ως ένδειξη πένθους για τους νεκρούς της τραγωδίας στα Τέμπη - εποχικοί πυροσβέστες πραγματοποίησαν, το πρωί της Τρίτης, συγκέντρωση διαμαρτυρίας στο Σύνταγμα. Οι πυροσβέστες του Σωματείου Συμβασιούχων Πυροσβεστών Ελλάδος διεκδικούν, μεταξύ άλλων, την σταδιακή απορρόφηση όλων των εποχικών υπαλλήλων του Πυροσβεστικού Σώματος ανεξαρτήτου ηλικίας με λίστα επιλαχόντων, τα προβλεπόμενα μέσα ατομικής προστασίας καθώς και ίση ιατρική κάλυψη με το υπόλοιπο προσωπικό του Π.Σ. κατά την περίοδο εργασίας. Οι συγκεντρωμένοι προχώρησαν σε σιωπηρή διαμαρτυρία, ενώ τήρησαν κι ενός λεπτού σιγή για τους νεκρούς του τραγικού σιδηροδρομικού δυστυχήματος.  «Πάρε με όταν φτάσεις. Καλό ταξίδι Νικήτα- 28.2.23», έγραφε ένα από τα πανό που κρατούσαν οι συγκεντρωμένοι κι ήταν αφιερωμένο στη μνήμη του συναδέλφου τους, υπαρχιπυροσβέστη από τη Θεσσαλονίκη που υπηρετούσε στο 2ο πυροσβεστικό σταθμό Αθηνών, Νικήτα Καραθεοδώρου, που έχασε τη ζωή του στο φονικό δυστύχημα στα Τέμπη. «Ήρθαμε να διαδηλώσουμε ειρηνικά και με σεβασμό προς όλους θα διεκδικήσουμε και θα αναφέρουμε τα αιτήματά μας. Διεκδικούμε μέσα ατομικής προστασίας με προβλεπόμενες προδιαγραφές, ίση ιατρική κάλυψη κατά την περίοδο που εργαζόμαστε στο Πυροσβεστικό Σώμα και διεκδικούμε σε ενδεχόμενη προκήρυξη να μην μείνουμε εκτός λόγω ορίων ηλικίας, δηλαδή να μας θεωρούν κατάλληλους και με τα μπεζ και με τα μπλε», ανέφερε στο ΑΠΕ-ΜΠΕ ο πρόεδρος του Σωματείου Συμβασιούχων Πυροσβεστών Ελλάδος, Στέφανος Γκατζιούρας. Στη συνέχεια προχώρησαν μέχρι την είσοδο της Βουλής επί της Βασιλίσσης Σοφίας, όπου και ολοκλήρωσαν τη συγκέντρωσή τους."
avgi.gr,https://www.avgi.gr//social/441540_xespasma-pros-osoys-tin-katigoroyn-oti-einai-epikindyni-mitera, SOCIAL, Κλέλια Ρένεση / Το ξέσπασμα προς όσους την κατηγορούν ότι είναι επικίνδυνη μητέρα,07.03.23 16:57,Αυγή Newsroom,"«Συνέλθετε. Καρφώνεστε, λυσσάτε και βουλιάζετε» απαντά η Κλέλια Ρένεση σε όσους την κατηγορούν για την παρουσία της μαζί με την κόρη της στην ειρηνική διαδήλωση για την τραγωδία των Τεμπών που εντέλει η αστυνομία κατέπνιξε στα χημικά. Η ηθοποιός δέχτηκε σωρεία αρνητικών σχολίων ότι δήθεν εξέθεσε το παιδί της σε κίνδυνο παίρνοντας το μαζί στην διαμαρτυρία για το έγκλημα στα Τέμπη της Κυριακή. Η ίδια σε μία ιδιαίτερα καυστική ανάρτησή της τους συνιστά «να κάνουν focus την ανησυχία τους στα εγκλήματα που γίνονται κάθε μέρα εις βάρος των δικών τους παιδιών, φίλων, συγγενών απ την εγκληματική αμέλεια των κυβερνήσεων». «Κάντε μας τη χάρη ψυχοπονιάρηδες και κατεβείτε σε καμία διαμαρτυρία για το κοινό καλό και αφήστε την υπερευαισθησία και την υποκριτική τέχνη για κάνα σανίδι» γράφει αιχμηρά η ηθοποιός απευθυνόμενη στους επικριτές της. «Σε όλους όσους «ανησυχούν» για το αν εξέθεσα το παιδί μου σε κίνδυνο, παίρνοντας το μαζί στην διαμαρτυρία για το έγκλημα στα Τέμπη της Κυριακής, θα τους πρότεινα να κάνουν focus την ανησυχία τους στα εγκλήματα που γίνονται κάθε μέρα εις βάρος των δικών τους παιδιών, φίλων, συγγενών απ την εγκληματική αμέλεια των κυβερνήσεων. Εγώ μάχομαι για όλα τα παιδιά, δικά μου ή δικά σας δεν έχει σημασία.  Η ασφάλεια του δικού μου παιδιού όταν εγώ είμαι παρούσα είναι δεδομένη. Κάντε μας τη χάρη ψυχοπονιάρηδες κ κατεβείτε σε καμία διαμαρτυρία για το κοινό καλό και αφήστε την υπερευαισθησία κ την υποκριτική τέχνη για κάνα σανίδι. ΚΟΙΝΩΣ, ΣΥΝΕΛΘΕΤΕ, ΚΑΡΦΩΝΕΣΤΕ, ΛΥΣΣΑΤΕ Κ ΒΟΥΛΙΑΖΕΤΕ. Υγ. Τα μικρά παιδιά τα είχαμε όλοι στην άκρη της συγκέντρωσης, με εύκολη διαφυγή, κ μηδέν ρίσκο. Οι μεγάλοι πηγαινοερχόμασταν στα σημεία . Μόλις τα ΜΑΤ έξω απ τη βουλή , φόρεσαν τις μάσκες τους (πριν καν ακουστεί το πρώτο Μπαμ, μιλάμε για μαντικές ικανότητες) ξέραμε από εμπειρία ότι θα αρχίσει το πατιρντί κ πήραμε τα παιδιά από κει αμέσως. Παρεμπιπτόντως , για τα παιδιά μας μαχόμαστε, αυτό νομίζω είναι αυτονόητο ακόμα κ στον πιο λυσσασμένο κακιασμένο κόπρο. Υγ2. Η «ασφάλεια» των παιδιών είναι υποκειμενική . Κάποιοι δεν τα βάζουν στη θάλασσα επειδή μπορεί να ‘χει τσούχτρες, κάποιοι δεν τα αφήνουν στην κούνια μην πείσουν, κάποιοι δεν πάνε σε ακριτικά νησιά μην τύχει κάτι. Εγώ θεωρώ ότι ασφαλίζω το παιδί μου μαθαίνοντας του τον τρόπο να ζει, να διαμαρτύρεται για τα υπόλοιπα παιδιά του κόσμου, να μαθαίνει να ζει χωρίς κινητά κ οθόνες, να ξέρει πότε να φυτεύει την ντομάτα, να ξέρει να κοιτάει το φεγγάρι στο ολοσκόταδο. Είμαι πολύ επικίνδυνη μάνα τελικά…» A post shared by Klelia Renesi (@klelia_renesi)   "
avgi.gr,https://www.avgi.gr//politiki/441538_keraynoi-kata-kybernisis-paranomi-i-metataxi-toy-stathmarhi, ΠΟΛΙΤΙΚΗ, Κώστας Τζαβάρας / «Κεραυνοί» κατά κυβέρνησης - Παράνομη η μετάταξη του σταθμάρχη,07.03.23 16:37,Αυγή Newsroom,"Βαρύτατα εκτεθειμένος βρίσκεται ο υπουργός Εσωτερικών, Μάκης Βορίδης, αναφορικά με τη ρουσφετολογική μετάταξη του σταθμάρχη Λάρισας ο οποίος αντιμετωπίζει κακουργηματικές διώξεις σχετικά με το σιδηροδρομικό δυστύχημα στα Τέμπη, μετά τα όσα δήλωσε σήμερα ο βουλευτής της ΝΔ, Κώστας Τζαβάρας. Ο «γαλάζιος» βουλευτής μιλώντας το πρωί της Τρίτης στο Πρώτο Πρόγραμμα δήλωσε ότι η μετάταξη του 59χρονου σταθμάρχη Λάρισας είναι παράνομη καθώς δεν πληρούσε τις ηλικιακές προϋποθέσεις, κόντρα στα όσα δήλωσε ο Μ. Βορίδης, τον οποίο κάλεσε μάλιστα να ξανακοιτάξει την περίπτωση καθώς «είναι πολύ καλός νομικός» και γνωρίζει τα σχετικά θέματα. «Οι ευθύνες αχνοφαίνονται. Υπάρχει η προσωπική ευθύνη του σταθμάρχη, ο οποίος θα μου επιτρέψετε να πω ότι παράνομα προσελήφθη. Δεν ισχύει αυτό που ελεγχθεί ότι η πρόσληψή του έγινε με τον εσωτερικό κανονισμό του ΟΣΕ που προβλέπει για τις μετατάξεις. Αυτή η μετάταξη που επικαλείται το υπουργείο Εσωτερικών αφορά μετακίνηση στο εσωτερικό του ΟΣΕ, προσώπου που ήδη είναι υπάλληλος του ΟΣΕ» δήλωσε ο Κώστας Τζαβάρας και πρόσθεσε: «Δηλαδή αυτό (σ.σ. που λέει ο ΥΠΕΣ) θα μπορούσε να ισχύει -και με αυτή την έννοια να μην ισχύει το όριο ηλικίας στην περίπτωση του συγκεκριμένου σταθμάρχη- εάν ήδη αυτός ήταν διοικητικός υπάλληλος ή αχθοφόρος» του ΟΣΕ. Στη συνέχεια, ο βουλευτής της ΝΔ επικαλούμενος την απόφαση που έχει υπογράψει ο πρώην επικεφαλής του ΟΣΕ κ. Πατέρας ο οποίος «έχει εγκρίνει τη μετάταξή του, αυτή έχε γίνει από το υπουργείο Παιδείας. Και μετατάσσεται στο προσωπικό του ΟΣΕ στη θέση του σταθμάρχη. Άρα έχουμε μετάταξη από το δημόσιο σε μια επιχείρηση κοινής ωφέλειας, ΔΕΚΟ όπως λέγεται». «Αυτή δεν την προβλέπει ο εσωτερικός κανονισμός του ΟΣΕ αλλά τη προβλέπει ο νόμος 4440/2016 που λέει ότι σε αυτή την περίπτωση τα τυπικά και τα ουσιαστικά προσόντα του προσλαμβανόμενου, του μετακινούμενου λόγω μετάταξης, τα ορίζει ο φορέας της υποδοχής, δηλαδή ο ΟΣΕ. Και αυτά είναι συγκεκριμένα μεταξύ των οποίων περιλαμβάνεται και το 48 έτος της ηλικίας» τόνισε ο Κώστας Τζαβάρας. Ο ίδιος απαντώντας σε ερώτηση δημοσιογράφου για το αν είναι λάθος όσα λέγονται ότι στην κινητικότητα «δεν υπάρχει όριο», απάντησε «βέβαια» ενώ, σε ερώτηση εάν υπάρχει «πολιτικός δάκτυλος», ο βουλευτής της ΝΔ απάντησε ότι δεν ξέρει και κάλεσε σε σχετικό έλεγχο. Στη συνέχεια εξηγώντας τη διαδικασία για μετάταξης τη χαρακτήρισε ως μια σύνθετη διαδικασία προσθέτοντας ότι μετάταξη από το δημόσιο στον ΟΣΕ γίνεται ως εξής. «Πρώτα απολύεται από τη θέση που έχει στο Δημόσιο και στη συνέχεια προσλαμβάνεται από τον ΟΣΕ. Άρα ισχύει το όριο ηλικίας» σημείωσε ο Κ. Τζαβάρας. Η μετάταξη προϋποθέτει απόλυση, δεν είναι απόσπαση επεσήμανε ο ίδιος ξεκαθαρίζοντας ότι δεν παίζει κανένα ρόλο το γεγονός ο 59χρονος κατηγορούμενος πριν πάρει μετάταξη για το υπουργείο Παιδείας εργαζόταν στον ΟΣΕ. Υπενθυμίζεται ότι χθες, ο Μάκης Βορίδης προσπάθησε μάταια να προκαλέσει σύγχυση για να κρύψει τις ευθύνες της κυβέρνησης, σχετικά με την παράνομη μετάταξη του 59χρονου σταθμάρχη η οποία πραγματοποιήθηκε με την εκ των υστέρων εξαίρεση του ορίου ηλικίας, μέσα από την Υπουργική Απόφαση Καραμανλή, στις 30 Μαΐου 2022. (ΦΕΚ 2623). Το ηχητικό με τις δηλώσεις του Κώστα Τζαβάρα:  "
avgi.gr,https://www.avgi.gr//koinonia/441535_diadilosi-kai-stin-kopeghagi-olon-ton-nekron-tha-ginoyme-foni, ΚΟΙΝΩΝΙΑ, Τέμπη / Διαδήλωση και στην Κοπεγχάγη - «Όλων των νεκρών θα γίνουμε φωνή»,07.03.23 16:18,Αυγή Newsroom,"Συγκέντρωση διαμαρτυρίας για την τραγωδία στα Τέμπη έξω από την ελληνική πρεσβεία στην Κοπεγχάγη πραγματοποίησε Έλληνες που ζουν στην Δανία. Εν μέσω κλίματος πένθους η ελληνική κοινότητα Δανίας σήκωσε μεγάλο πανό μπροστά στην πρεσβεία πουνέγραφε «Οι νεκροί μας – Τα κέρδη τους - Καμία συγκάλυψη!». Δεκάδες άνθρωποι κράτησαν ταμπέλες με συνθήματα και φράσεις όπως «Όλων των νεκρών θα γίνουμε φωνές», «την κρατική δολοφονία βαφτίσατε δυστύχημα», «η άνοιξη σταμάτησε στα Τέμπη» και το «Έφτασες;» Κοπεγχάγη σήμερα, στην ελληνικη πρεσβεια. Θα σας κυνηγαμε μεχρι να σας ριξουμε pic.twitter.com/EWUonMuH4C "
avgi.gr,https://www.avgi.gr//koinonia/441533_den-symmetehei-stin-apergia-logo-toy-synedrioy-tis-sto-kaboyri, ΚΟΙΝΩΝΙΑ, ΓΣΕΕ / Δεν συμμετέχει στην απεργία λόγω του συνεδρίου της στο Καβούρι,07.03.23 16:02,Αυγή Newsroom,"Την απόφαση να μην προκηρύξει 24ωρη απεργία την Τετάρτη, λόγω της διεξαγωγής του 38ο Συνεδρίου της στο Καβούρι την Πέμπτη, έλαβε η ΓΣΕΕ αναφορικά με την αυριανή μαζική κινητοποίηση σχετικά με το δυστύχημα στα Τέμπη. Σύμφωνα με την ανακοίνωση της Γενικής Συνομοσπονδίας Εργατών Ελλάδας, την Πέμπτη 9 Μαρτίου είναι προγραμματισμένο το 38ο Συνέδριό της, «γεγονός το οποίο αφενός δεν βοηθά στην ενεργή εμπλοκή της, αφετέρου οι “καλοθελητές” κάθε απόφαση θα την ενέτασσαν σε εκλογικές σκοπιμότητες ή σε συνδικαλιστική υποκρισία». Με την ίδια ανακοίνωση η ΓΣΕΕ τάσσεται «στο πλευρό όλων όσοι αγωνίζονται για να χυθεί άπλετο φως στα αίτια του δυστυχήματος και να αποδοθούν ευθύνες σε όλους όσοι- όσο ψηλά και αν βρίσκονται-εμπλέκονται», σημειώνοντας παράλληλα ότι κατά τη διάρκεια των εργασιών του συνεδρίου κεντρικό θέμα θα αποτελέσει «η εκπόνηση πλαισίου θέσεων για τη διερεύνηση και απόδοση ευθυνών και μέτρων για να μην ξαναθρηνήσουμε ζωές». «Το πλαίσιο αυτό θα υποστηριχθεί και από απόφαση για απεργιακές και άλλες κινητοποιήσεις», υπογραμμίζει η Συνομοσπονδία, χαρακτηρίζοντας αδιανόητο «να παρουσιαστούν επαναλήψεις φαινομένων του παρελθόντος δηλαδή αδιαφάνεια, συγκαλύψεις, μεταθέσεις ευθυνών, καθυστερήσεις, που οδηγούν στη λήθη και η κοινωνία να έχει την πικρή γεύση της ατιμωρησίας των όποιων ισχυρών». Υπενθυμίζεται ότι για αύριο 24ωρη απεργία κήρυξε η ΑΔΕΔΥ και το Εργατικό Κέντρο Αθηνών. Επιπλέον, στην απεργία συμμετέχουν σωματεία, συνδικάτα, φορείς και συλλογικότητες ζητώντας να αποδοθούν ευθύνες και δοθούν απαντήσεις για την τραγωδία στα Τέμπη. Αναλυτικά η ανακοίνωση της ΓΣΕΕ: «Θέλουμε απαντήσεις στο πώς δε θα ξαναζήσει η χώρα τέτοιες τραγωδίες Αύριο 8 Μάρτη μια σειρά Εργατικών Κέντρων και Σωματεία έχουν κηρύξει απεργιακές κινητοποιήσεις. Μεθαύριο 9 Μάρτη είναι προγραμματισμένο το 38ο Συνέδριο της ΓΣΕΕ, γεγονός το οποίο αφενός δεν βοηθά στην ενεργή εμπλοκή της, αφετέρου οι «καλοθελητές» κάθε απόφαση θα την ενέτασσαν σε εκλογικές σκοπιμότητες ή σε συνδικαλιστική υποκρισία. Είμαστε στο πλευρό όλων όσοι αγωνίζονται για να χυθεί άπλετο φως στα αίτια του δυστυχήματος και να αποδοθούν ευθύνες σε όλους όσοι- όσο ψηλά και αν βρίσκονται-εμπλέκονται. Στις εργασίες του Συνεδρίου κεντρικό θέμα θα αποτελέσει η εκπόνηση πλαισίου θέσεων για τη διερεύνηση και απόδοση ευθυνών και μέτρων για να μην ξαναθρηνήσουμε ζωές. Το πλαίσιο αυτό θα υποστηριχθεί και από απόφαση για απεργιακές και άλλες κινητοποιήσεις. Είναι αδιανόητο να παρουσιαστούν επαναλήψεις φαινομένων του παρελθόντος δηλαδή αδιαφάνεια, συγκαλύψεις, μεταθέσεις ευθυνών, καθυστερήσεις, που οδηγούν στη λήθη και η κοινωνία να έχει την πικρή γεύση της ατιμωρησίας των όποιων ισχυρών. Τα Συνδικάτα είναι και θα είναι εδώ και όλες οι δυνάμεις τους θα πρέπει να υπηρετούν τη δική τους αυτόνομη στρατηγική, μακριά από εντάξεις στις κομματικές σκοπιμότητες και αντιπαραθέσεις»."
avgi.gr,https://www.avgi.gr//koinonia/441534_protasi-gia-12-ypotrofies-sti-mnimi-ton-foititon-poy-hathikan-sta-tempi, ΚΟΙΝΩΝΙΑ, ΑΠΘ / Πρόταση για 12 υποτροφίες στη μνήμη των φοιτητών που χάθηκαν στα Τέμπη,07.03.23 15:54,Αυγή Newsroom,"Δώδεκα φοιτητές του Αριστοτελείου Πανεπιστημίου έχασαν την ζωή τους στο δυστύχημα των Τεμπών. Προς τιμήν τους, το πανεπιστήμιο προτείνει στο Ίδρυμα Κρατικών Υποτροφιών (ΙΚΥ), την θέσπιση ισάριθμων θέσεων σε υποτροφίες με τους άτυχους φοιτητές. Όπως ανέφερε στον ραδιοφωνικό σταθμό «Πρακτορείο 104,0 FM» ο αντιπρύτανης ακαδημαϊκών υποθέσεων και φοιτητικής μέριμνας, καθηγητής στο τμήμα Γεωπονίας, Δημήτρης Κοβαίος, «το αίτημα εκ μέρους του ΑΠΘ θα είναι να δοθούν δώδεκα υποτροφίες, όσα και τα παιδιά που χάθηκαν. Ανεξάρτητα από ποια σχολή προέρχονταν, είναι όλα τους παιδιά του ΑΠΘ». Ο αντιπρύτανης του ΑΠΘ, μετέφερε το βαρύ κλίμα που επικρατεί στα αμφιθέατρα, ενώ σημείωσε χαρακτηριστικά πως τα μαθήματα γίνονται με δυσκολία. Μάλιστα, αποκάλυψε πως στη μνήμη των δώδεκα φοιτητών θα δημιουργηθεί μνημείο εντός του πανεπιστημιακού ιδρύματος, προκειμένου «να μην ξεχαστούν ποτέ». Ο Δ. Κωβαίος, μίλησε επίσης και για τις δωρεάν υπηρεσίες ψυχολογικής υποστήριξης που προσφέρονται με πρωτοβουλία του ΑΠΘ για φοιτητές, προσωπικό αλλά και για τις οικογένειες των θυμάτων και των τραυματιών του σιδηροδρομικού δυστυχήματος. «Αρκετοί φοιτητές έχουν ζητήσει έως τώρα ψυχολογική υποστήριξη. Πολλά παιδιά δεν ήταν μέσα στο τρένο όμως ήταν φίλοι με τους φοιτητές που χάθηκαν. Άλλα επέβαιναν στο τρένο και είτε τραυματίστηκαν ελαφρά, είτε καθόλου, ωστόσο χρειάζονται υποστήριξη. Και για εμάς τους καθηγητές, όμως, είναι χρήσιμο, γιατί αυτά τα παιδιά τα είχαμε κάθε μέρα στα μαθήματα, με τους προβληματισμούς, τις διαφωνίες, τις αντιθέσεις μας και είναι μεγάλο το κενό», ανέφερε ο καθηγητής."
avgi.gr,https://www.avgi.gr//politiki/441527_synantise-rammo-menoydako-papanikolaoy-kryftike-i-kybernisi, ΠΟΛΙΤΙΚΗ," Επιτροπή LIBE / Συνάντησε Ράμμο, Μενουδάκο, Παπανικολάου - Κρύφτηκε η κυβέρνηση",07.03.23 14:35,Αυγή Newsroom,"Συνάντηση με τον πρόεδρο της ΑΔΑΕ Χρήστο Ράμμο, τον πρόεδρο της Αρχής Προστασίας Δεδομένων Προσωπικού Χαρακτήρα Κωνσταντίνο Μενουδάκο και την νομικό και μέλος της ΑΔΑΕ Αικατερίνη Παπανικολάου, είχαν οι ευρωβουλευτές της επιτροπής Πολιτικών Ελευθεριών (LIBE). Οι ευρωβουλευτές της επιτροπής Πολιτικών Ελευθεριών (LIBE) βρίσκονται στην Αθήνα από χτες (6/3), προκειμένου να εξετάσουν θέματα και καταγγελίες που άπτονται στη λειτουργία του Κράτος Δικαίου, τη διαφθορά και την ελευθερία του Τύπου. Την προγραμματισμένη από καιρό επίσκεψη της επιτροπής LIBE σαμποτάρει εδώ και μέρες η κυβέρνηση Μητσοτάκη με πρόσχημα την τραγωδία στα Τέμπη. Υπενθυμίζεται ότι η κυβέρνηση Μητσοτάκη έδωσε εντολή σε όλα τα στελέχη να «κρυφτούν», με αποτέλεσμα ο ένας μετά τον άλλον αρνείται να συναντήσει τους ευρωβουλευτές. Μάλιστα, τελευταία στιγμή ακυρώθηκαν και οι επιβεβαιωμένες συναντήσεις της ηγεσίας της ΕΛΑΣ και στελεχών της ΕΥΠ. Μάλιστα, ο νέος υπουργός Υποδομών και Μεταφορών Γιώργος Γεραπετρίτης,  υποστήριξε στο Politico ότι η επιτροπή LIBE του Ευρωκοινοβουλίου για τα δικαιώματα και το κράτος Δικαίου δεν θα έπρεπε να επισκέπτεται την Ελλάδα μετά την πρόσφατη σιδηροδρομική τραγωδία, καταγγέλλοντας μάλιστα ότι κάνουν παρέμβαση στη εσωτερική πολιτική σκηνή. «Την ώρα που η Ελλάδα θρηνεί τα θύματα του πρόσφατου σιδηροδρομικού δυστυχήματος και προσπαθεί να αντιμετωπίσει τις συνέπειές του και ταυτόχρονα βρίσκεται εν μέσω προεκλογικής περιόδου καθώς έχει ήδη ανακοινωθεί ότι οι εκλογές θα διεξαχθούν την άνοιξη, εκπλήσσει το γεγονός ότι η επιτροπή LIBE επέλεξε να επισκεφθεί την Ελλάδα αυτή τη στιγμή», δήλωσε ο κ. Γεραπετρίτης. Ενώ αίσθηση προκάλεσε και η άρνηση του εισαγγελέα του Αρείου Πάγου  Ισίδωρου Ντογιάκου να μην συναντηθεί με την επιτροπή Libe του Ευρωκοινοβουλίου φανερώνοντας μία πρωτοφανή σύνταξη με τις εντολές Μαξίμου όχι μόνο για υποβάθμιση της επιτροπής που διερευνά το σκάνδαλο των υποκλοπών αλλά και με τις θεωρίες συνωμοσίες που διατύπωσε ο Γιώργος Γεραπετρίτης στην επιστολή του προς το Politico. Χτες Δευτέρα (6/3) ο καθηγητής Ευρωπαϊκού Δικαίου στην ΕΕ, Αλμπέρτο Αλεμάνο, χαρακτήρισε λάθος της κυβέρνησης Μητσοτάκη αλλά και του Ευρωπαϊκού Λαϊκού Κόμματος (ΕΛΚ) να χαρακτηρίσουν «παρέμβαση» την επίσκεψη της επιτροπής LIBE στην Ελλάδα. «Η επίσκεψη της επιτροπής LIBE στην Ελλάδα αποτελεί μέρος της δημοκρατικής λειτουργίας της ΕΕ. Σφάλλουν Μητσοτάκης και ΕΛΚ κατατάσσοντάς την επίσκεψη ως “παρέμβαση», επεσήμανε σε ανάρτησή του στο Twitter ο Αλμπέρτο Αλεμάνο. The visit by the European Parliament’s Civil Liberties, Justice and Home Affairs Committee (LIBE) to #Greece is part of the Union’s democratic functioning.Qualifying it as ‘interference’ as ⁦@kmitsotakis⁩ ⁦@EPP⁩ is deeply wrong 😑 #libe https://t.co/IeOucxLkva Επισημαίνεται ότι στην Ελλάδα βρίσκονται τα μέλη της LIBE  Σόφι Ιν’τ Βελντ (Renew Europe) καισυμμετέχουν οι Κώστας Αρβανίτης (Αριστερά), Καταρίνα Μπάρλεϊ (Σοσιαλιστές), Γκουεντόλιν Ντέλμπος – Κόρφιλντ (Πράσινοι), Πατρίσια Σανιόν (ID). "
avgi.gr,https://www.avgi.gr//politiki/441525_efodos-me-megali-kathysterisi-sta-grafeia-toy-ose, ΠΟΛΙΤΙΚΗ, Ρυθμιστική Αρχή Σιδηροδρόμων / Έφοδος με μεγάλη καθυστέρηση στα γραφεία του ΟΣΕ ,07.03.23 14:11,Αυγή Newsroom,"Με καθυστέρηση πολλών ημερών η Ρυθμιστική Αρχή Σιδηροδρόμων πραγματοποίησε έφοδο στα γραφεία του ΟΣΕ για τη συλλογή στοιχείων και εγγράφων τα οποία μπορεί να είναι κρίσιμα για τη διερεύνηση των αιτιών του τραγικού σιδηροδρομικού δυστυχήματος στα Τέμπη. Η Ρυθμιστική Αρχή Σιδηροδρόμων, ερευνά παράλληλα ηχογραφημένες συνομιλίες ενώ, όπως μετέδωσε το OPEN, επί τάπητος έχει τεθεί και ζήτημα ανάκλησης του πιστοποιητικού ασφαλείας του ΟΣΕ. Να σημειωθεί ότι από την πρώτη στιγμή ο τομεάρχης Μεταφορών και Υποδομών του ΣΥΡΙΖΑ-ΠΣ, Νίκος Παππάς, είχε θέσει από την πρώτη στιγμή ζήτημα για τον κίνδυνο να καταστραφούν στοιχεία καθώς οι διοικήσεις του ΟΣΕ και της ΕΡΓΟΣΕ αν και θεωρητικά είχαν παραιτηθεί, παραμένουν στη θέση τους μέχρι να αντικατασταθούν και όλες αυτές τις ημέρες υπογράφουν αποφάσεις που αναρτώνται στη Διαύγεια. Μάλιστα ο Νίκος Παππάς ανέφερε χαρακτηριστικά «Μήπως έχουν πάρει μπρος οι καταστροφείς εγγράφων;»."
avgi.gr,https://www.avgi.gr//koinonia/441523_ekdidetai-apo-tin-toyrkia-o-pateras-toy-mihanodigoy, ΚΟΙΝΩΝΙΑ, Τέμπη / Εκδίδεται από την Τουρκία ο πατέρας του μηχανοδηγού,07.03.23 13:41,Αυγή Newsroom,"Στην έκδοση του πατέρα του 28χρονου μηχανοδηγού Νίκου Ναλμπάντη, που έχασε τη ζωή του στο πολύνεκρο σιδηροδρομικό δυστύχημα στα Τέμπη, θα προχωρήσουν οι τουρκικές αρχές.  Ο πατέρας του μηχανοδηγού, που επέβαινε ως επιβάτης στη μοιραία αμαξοστοιχία, εξέτιε ποινή σε τουρκική φυλακή. Ο κρατούμενος είχε υποβάλει αίτημα από την περασμένη εβδομάδα στο σωφρονιστικό ίδρυμα να λάβει άδεια, ώστε να παραστεί στην κηδεία του γιου του, όπως είχε γινεί γνωστό από διπλωματικές πηγές. Σύμφωνα με πληροφορίες που επικαλείται το ΑΠΕ-ΜΠΕ, το θέμα της έκδοσης συζητήθηκε κατά τη χθεσινή τηλεφωνική επικοινωνία του υπουργού Εξωτερικών, Νίκου Δένδια, με τον υπουργό Εξωτερικών της Τουρκίας, Μεβλούτ Τσαβούσογλου, με την παράκληση να μην κοινοποιηθεί πριν ανακοινωθεί από τις τουρκικές Αρχές. Ο Ν. Δένδιας, στη συνέχεια, μίλησε με την οικογένεια του μηχανοδηγού, προκειμένου να την ενημερώσει, σύμφωνα με τις ίδιες πληροφορίες. Έτσι, ο πατέρας θα παραβρεθεί στην κηδεία του γιου του και θα εκτίσει την ποινή του στην Ελλάδα. "
avgi.gr,https://www.avgi.gr//koinonia/441518_thymithike-meta-apo-48-ores-oti-astynomikoi-xylokopisan-diadilotes-gia-ta-tempi, ΚΟΙΝΩΝΙΑ, Τάκης Θεοδωρικάκος / Θυμήθηκε μετά από 48 ώρες ότι αστυνομικοί ξυλοκόπησαν διαδηλωτές για τα Τέμπη,07.03.23 13:22,Αυγή Newsroom,"Δύο εικοσιτετράωρα μετά και αφού τα ειδησεογραφικά site και τα social media γέμισαν με βίντεο με την απροκάλυπτη αστυνομική βία στις ειρηνικές και μαζικότατες διαδηλώσεις σε Αθήνα – Θεσσαλονίκη, οι καταγγελίες έφτασαν στα αυτιά του Τάκη Θεοδωρικάκου. Ο υπουργός Προστασίας του Πολίτη αφού του πήρε κάποιες μέρες να ενημερωθεί έδωσε «εντολή» να διερευνηθούν οι καταγγελίες για την πρωτοφανή αστυνομική βία που άνευ λόγου ασκήθηκε στους διαδηλωτές. Σύμφωνα με την ανακοίνωση ο υπουργός Προστασίας του Πολίτη έδωσε εντολή για άμεση διενέργεια έρευνας σχετικά με ενέργειες αστυνομικών κατά τη διάρκεια της πορείας διαμαρτυρίας για το δυστύχημα στα Τέμπη στο Σύνταγμα την Κυριακή (5/3). Κατά την ίδια πηγή ο υπουργός Προστασίας του Πολίτη έδωσε εντολή στον υφυπουργό Λευτέρη Οικονόμου και τον αρχηγό της ΕΛΑΣ, αντιστράτηγο Κωνσταντίνο Σκούμα, για σύγκληση σύσκεψης με τη συμμετοχή των κοινωνικών φορέων που διοργανώνουν την αυριανή συγκέντρωση διαμαρτυρίας (8/3). Αντικείμενο της σύσκεψης θα είναι η μέγιστη δυνατή συνεργασία για τη διατήρηση της ηρεμίας, της τάξης, της ασφάλειας και η προστασία ιδιωτικής και δημόσιας περιουσίας στο κέντρο της Αθήνας. Στο μεταξύ από το βράδυ της Παρασκευής κυκλοφορούν βίντεο με καταγγελίες για από την άγρια καταστολή που επιδίδονται τα ΜΑΤ κατά διαδηλωτών. Ωστόσο η επιχειρησιακή δράση του επιτελείου της ΕΛΑΣ δεν προκαλεί έκπληξη καθώς είναι συνηθισμένο επί των ημερών του Τάκη Θεοδωρικάκου οι μαζικές συγκεντρώσεις να καταπνίγονται και να διαλύονται εν τη γεννέσει τους μέσα από καταιγισμό χημικών. Ο φόβος του Μαξίμου όμως απέναντι στην κοινωνική οργή δεν μπορεί να κρυφτεί με τον κυβερνητικό εκπρόσωπο χτες να δηλώνει στο press room πως «αν υπήρξαν επιθέσεις αστυνομικών σε ειρηνικούς διαδηλωτές, αυτό είναι απαράδεκτο, καταδικαστέο και είμαι σίγουρος ότι οι διαδικασίες της αστυνομίας, θα το εντοπίσουν, θα το αξιολογήσουν και θα αποδώσουν τις ευθύνες». "
avgi.gr,https://www.avgi.gr//parapolitika/441520_oi-5-poy-epelexe-o-mitsotakis-na-ton-yperaspizontai-sta-tileparathyra, ΠΑΡΑΠΟΛΙΤΙΚΑ, Τέμπη / Οι 5 που επέλεξε ο Μητσοτάκης να τον υπερασπίζονται στα τηλεπαράθυρα,07.03.23 13:15,Αυγή Newsroom,"Δύο υπουργούς και τρεις βουλευτές από την ακραία πτέρυγα της Νέας Δημοκρατίας επέλεξε ο Κυριάκος Μητσοτάκης για να τον υπερασπίζονται στα τηλεπαράθυρα την ώρα που η οργή για την τραγωδία στα Τέμπη γιγαντώνεται. Οι υπουργοί είναι ο Άδωνις Γεωργιάδης και η Σοφία Βούλτεψη που το Μαξίμου θεωρεί ότι μπορούν να φέρουν στα μέτρα τους τα τηλεπαράθυρα καθώς έχουν οξύ λόγο, θεατρική παρουσία και μπορούν χωρίς να απαντούν στα κρίσιμα ερωτήματα για τις κυβερνητικές ευθύνες να κάνουν εύπεπτο επικοινωνιακό σόου προς τέρψη των ακροδεξιών του κόμματος. Οι τρεις βουλευτές που επέλεξε είναι ο Δημήτρης Καιρίδης, ο Κώστας Καραγκούνης και ο Δημήτρης Μαρκόπουλος που το Μαξίμου θεωρεί ότι είναι της ίδιας επικοινωνιακής σχολής. Επιθετικοί, σε σκληρή αντιΣΥΡΙΖΑ γραμμή, με επιχειρήματα δεξιών τρολ. Δεν είναι τυχαίο ότι συμμετείχαν και στην πρώτη σύσκεψη που έγινε πριν από λίγες ημέρες στο Μαξίμου όπου δόθηκαν σκονάκια προκειμένου σε κάθε ερώτηση που θα έπρεπε να απαντήσουν για τις κυβερνητικές ευθύνες να απαντούν ότι φταίει ο ΣΥΡΙΖΑ-ΠΣ. "
avgi.gr,https://www.avgi.gr//koinonia/441519_se-anastoli-kathikonton-oi-giatroi-poy-emplekontai-stin-anarrotiki-adeia-toy, ΚΟΙΝΩΝΙΑ, Τέμπη / Σε αναστολή καθηκόντων οι γιατροί που εμπλέκονται στην αναρρωτική άδεια του επιθεωρητή,07.03.23 13:08,Αυγή Newsroom,"Σε αναστολή καθηκόντων τίθενται οι γιατροί που εμπλέκονται στη χορήγηση αναρρωτικής άδειας στον επιθεωρητή του ΟΣΕ, την ημέρα της τραγωδίας των Τεμπών με τους 57 νεκρούς. Παράλληλα, οι γιατροί παραπέμπονται στο πειθαρχικό συμβούλιο. Πιο συγκεκριμένα, ολοκληρώθηκε η ΕΔΕ που είχε ζητήσει ο υπουργός Υγείας Θάνος Πλεύρης και ο φάκελός της διαβιβάζεται αμελλητί από τον διοικητή της 5ης ΥΠΕ Φώτη Σερέτη στην ανακρίτρια. Όπως προέκυψε από την ΕΔΕ, σύμφωνα με πληροφορίες, ο επιθεωρητής έλαβε αναρρωτική άδεια ενώ δεν υπεβλήθη σε καμία διαγνωστική εξέταση, δεν προσήλθε στα ΤΕΠ αλλά αναζήτησε τον διευθυντή της κλινικής που γνωμάτευσε μόνο με την κλινική εικόνα και χωρίς καμία άλλη εξέταση. Στη συνέχεια, ο επιμελητής κατ' εντολή του διευθυντή έδωσε 30ήμερη αναρρωτική άδεια.  Σημειώνεται ότι η συνήθης διαδικασία για την έκδοση αναρρωτικής άδειας απαιτεί επίσκεψη σε ΤΕΠ ή σε τακτικό ραντεβού στα εξωτερικά ιατρεία ενώ θα πρέπει να γίνει και διαγνωστικός έλεγχος. Εντύπωση έχει προκαλέσει επίσης ότι ο επιθεωρητής του ΟΣΕ ζήτησε την αναρρωτική άδεια την 1η Μαρτίου, μόλις έγινε γνωστή η εθνική τραγωδία στα Τέμπη."
avgi.gr,https://www.avgi.gr//koinonia/441514_katathetoyn-ergazomenoi-toy-ose-stin-anakritria, ΚΟΙΝΩΝΙΑ, Τέμπη / Καταθέτουν εργαζόμενοι του ΟΣΕ στην ανακρίτρια,07.03.23 11:58,Αυγή Newsroom,"Σε εξέλιξη είναι την Τρίτη η δικαστική διερεύνηση των αιτίων της σιδηροδρομικής τραγωδίας στα Τέμπη μία εβδομάδα νωρίτερα. Το Αθηναϊκό Πρακτορείο αναφέρει σχετικά ότι καταθέτουν στην ανακρίτρια Λάρισας από το πρωί εν ενεργεία αλλά και συνταξιούχοι εργαζόμενοι στον ΟΣΕ της Λάρισας. Σημειώνεται ότι ο σταθμάρχης Λάρισας που ήταν υπεύθυνος για την διέλευση των συρμών το βράδυ της Τρίτης, στην απολογία του απέδωσε ευθύνες σε άλλους, τόσο μηχανοδηγούς όσο και συναδέλφους του. Ο ίδιος δήλωσε ότι δεν θυμάται τι ακριβώς συνέβη και «εικάζει» πως το κρίσιμο κλειδί που θα οδηγούσε τον συρμό του Intercity στην σωστή γραμμή «ξεκούμπωσε». Κατά την ίδια πηγή, δικηγόροι οικογενειών των θυμάτων βρίσκονται στα δικαστήρια, με στόχο να λάβουν γνώση της δικογραφίας που έχει ήδη σχηματιστεί και να προχωρήσουν σε παράσταση υποστήριξης κατηγορίας. Ήδη τις προηγούμενες ημέρες έχουν υπάρξει αντίστοιχες κινήσεις, αλλά και μήνυση κατά του παραιτηθέντα υπουργού Υποδομών και Μεταφορών Κώστα Καραμανλή από πατέρα που έχασε τον 26χρονο γιο του στο δυστύχημα."
avgi.gr,https://www.avgi.gr//politiki/441513_ekrixi-dimosiografon-sto-stoyntio-toy-open-me-tin-proklitiki-boyltepsi-binteo, ΠΟΛΙΤΙΚΗ, Τέμπη / «Έκρηξη» δημοσιογράφων στο στούντιο του OPEN με την προκλητική Βούλτεψη (βίντεο),07.03.23 11:47,Αυγή Newsroom,"Όχι μόνο τους πολιτικούς της αντιπάλους αλλά ακόμα και τους παρουσιαστές του OPEN έβγαλε από τα όριά τους η Σοφία Βούλτεψη που με εντολή Μαξίμου είναι στην ομάδα κρούσης που υπερασπίζεται τον Κυριάκο Μητσοτάκη απέναντι στις σαρωτικές αποκαλύψεις για τις κυβερνητικές ευθύνες όσον αφορά στο τραγικό σιδηροδρομικό δυστύχημα στα Τέμπη. Η υφυπουργός Μετανάστευσης και Ασύλου σε κάθε ερώτηση που δεχόταν για το δυστύχημα στα Τέμπη αναφερόταν πότε στην κυβέρνηση του ΠΑΣΟΚ το 2010 και πότε στην κυβέρνηση του ΣΥΡΙΖΑ-ΠΣ το 2015.  Παναγιώτης Στάθης: Κάτι για τη δική σας διακυβέρνηση θα μας πείτε; Μη μας λέτε για τον Παπανδρέου και θα φτάσουμε στον  ΧαρίλαοΤρικούπη Σοφία Βούλτεψη: Άρα δεν σας βολεύει και με διακόπτετε Παναγιώτης Στάθης: Εμένα εάν βολεύει; Σε μένα το λέτε; Τον κόσμο ρωτήστε. Εσείς γιατί δεν το ολοκληρώσατε το έργο; Σοφία Βούλτεψη: Το έργο έπρεπε να ολοκληρωθεί το 2016 Παναγιώτης Στάθης: Έρχεστε εδώ και μας λέτε ότι φταίει ο ΣΥΡΙΖΑ και η κυβέρνηση δεν φταίει σε τίποτα Σοφία Βούλτεψη: Η δικαιοσύνη θα τα βρει όλα Τα επιχειρήματα που προσπαθούσε να ψελλίσει ήταν στα όρια της ασυναρτησίας αφού μπέρδευε είτε εσκεμμένα είτε από άγνοια συμβάσεις και συμπληρωματικές συμβάσεις για σιδηροδρομικά έργα προσπαθώντας να μπερδέψει τους τηλεθεατές. Παναγιώτης Στάθης: «Θέλω να σας κάνω μια ερώτηση. Μου επιτρέπετε κ. Βούλτεψη να κάνω ερώτηση;» Σοφία Βούλτεψη: Όχι, θέλω να πω κάτι Παναγιώτης Στάθης: Μου επιτρέπετε να κάνω ερώτηση; Σοφία Βούλτεψη: Όχι, δεν με αφήνετε να μιλήσω Παναγιώτης Στάθης: Μου επιτρέπετε να κάνω ερώτηση. Πρέπει  ο κ. Καραμανλής πρέπει να είναι υποψήφιος βουλευτής; Σοφία Βούλτεψη: Λοιπόν, εγώ θέλω να απαντήσω αυτό που θέλω εγώ Παναγιώτης Στάθης: Καλά, σοβαρολογείτε; Δεν θα απαντήσετε σε αυτό που σας ρωτώ; Σοφία Βούλτεψη Αν απαντήσω σε αυτό θα μου πείτε ότι κάνω συμψηφισμούς. Δεν θα σας απαντήσω. Παναγιώτης Στάθης: Κάνω ένα ερώτημα Σοφία Βούλτεψη: Δεν θα σας απαντήσω γιατί θα κάνω συμψηφισμούς.  "
avgi.gr,https://www.avgi.gr//politiki/441510_pempti-ypoyrgiko-kai-paraskeyi-stin-sakellaropoyloy, ΠΟΛΙΤΙΚΗ, Κυριάκος Μητσοτάκης / Πέμπτη υπουργικό και Παρασκευή στην Σακελλαροπούλου,07.03.23 10:45,Αυγή Newsroom,"Την Πέμπτη 9 Μαρτίου θα πραγματοποιηθεί το επόμενο υπουργικό συμβούλιο της κυβέρνησης υπό την προεδρία του πρωθυπουργού Κυριάκου Μητσοτάκη. Σύμφωνα με το Αθηναϊκό Πρακτορείο, πρόκειται για τακτική συνεδρίαση που θα εξετάσει αποκλειστικά ζητήματα που αφορούν την σιδηροδρομική τραγωδία στα Τέμπη. Συγκεκριμένα, θα συζητηθούν ενδεχόμενες θεσμικές κινήσεις, άμεσες παρεμβάσεις και άλλα σχετικά θέματα. Θα ακολουθήσει την Παρασκευή 10 Μαρτίου επίσκεψη του Κυριάκου Μητσοτάκη στο Προεδρικό Μέγαρο και συνάντηση με την Πρόεδρο της Δημοκρατίας Κατερίνα Σακελλαροπούλου.  Παρότι το τελευταίο διάστημα έχουν φουντώσει οι φήμες για τον χρόνο των επόμενων εκλογών, ειδικά στον απόηχο του πολύνεκρου δυστυχήματος, κατά το ΑΠΕ «η επίσκεψη είναι στο πλαίσιο των μηνιαίων τακτικών συναντήσεών τους και δεν συνδέεται με τίποτα άλλο»."
avgi.gr,https://www.avgi.gr//politiki/441509_protofanes-apagoreyse-tin-paroysia-dimosiografon, ΠΟΛΙΤΙΚΗ, Γιώργος Γεραπετρίτης / Πρωτοφανές- Απαγόρευσε την παρουσία δημοσιογράφων,07.03.23 10:35,Αυγή Newsroom,"Υπό άκρα μυστικότητα και με απαγόρευση προσέγγισης από τους δημοσιογράφους ο Γιώργος Γεραπετρίτης επισκέφθηκε το γραφείο τηλεδιοίκησης του ΟΣΕ στη Θεσσαλονίκη, μια βδομάδα μετά το πολύνεκρο τροχαίο σιδηροδρομικό δυστύχημα στα Τέμπη. Όπως μετέδωσε ο ρεπόρτερ από το ΚΟΚΚΙΝΟ Θεσσαλονίκης, Ιάσονας Μπάντιος,  στην προσπάθεια των δημοσιογράφων να προσεγγίσουν το γραφείο τηλεδιοίκησης ενημερώθηκαν ότι με απόφαση του Γιώργου Γεραπετρίτη απαγορεύτηκε η πρόσβαση στους δημοσιογράφους ακόμα και έξω από το κτίριο. Να σημειωθεί ότι σύμφωνα με τις επίσημες ανακοινώσεις ο Γιώργος Γεραπετρίτης πραγματοποίησε αυτοψία σε συγκοινωνιακές υποδομές και στο σημείο του κόμβου ΑΧ."
avgi.gr,https://www.avgi.gr//politiki/441486_sta-piso-bagonia, ΠΟΛΙΤΙΚΗ, Στα πίσω βαγόνια,07.03.23 10:26,Αντώνης Ραυτόπουλος,"Η εθνική τραγωδία με βρήκε στην Κεντρική Ευρώπη. Ήταν σαν να παρακολουθούσα τις εξελίξεις από τα πίσω βαγόνια. Επίσης, εκείνες τις ημέρες έπρεπε να μετακινηθώ μέσω τρένων. Ειρωνικό. Το εισιτήριο είχε ημερομηνία Πέμπτη 2 Μαρτίου και το δρομολόγιο απαιτούσε την αλλαγή τριών αμαξοστοιχιών. Την παραμονή η έκκληση από γονείς ήταν «να κάτσεις στα πίσω βαγόνια», δηλαδή εκεί όπου ήταν ο μικρότερος κίνδυνος στα Τέμπη. Η αυθόρμητη απάντηση: «Μην ανησυχείτε. Στην Ευρώπη δεν βάζουν δύο τρένα στις ίδιες ράγες». Το «πάρε με όταν φτάσεις» που ακολούθησε απέκτησε ξαφνικά άλλο νόημα. Αν καλοσκεφτεί κανείς την παραπάνω φράση, αναδεικνύεται και η τραγικότητα του γεγονότος. Ο πολίτης μπαίνει στη διαδικασία να σκεφτεί πώς δεν θα κινδυνεύσει η ζωή του σε μια μετακίνηση που η ασφάλεια θα έπρεπε να είναι αυτονόητη. Επίσης, δείχνει πόσο μακριά είμαστε από τα ευρωπαϊκά στάνταρ. Στην τελική, πόσο μακριά είμαστε από τα αυτονόητα. Τελικά, μάλλον δεν ήταν άτυχοι οι άνθρωποι που έχασαν τη ζωή τους στα Τέμπη. Όλοι οι υπόλοιποι που έχουμε κάνει το συγκεκριμένο ταξίδι κάποια στιγμή πρόσφατα ήμασταν τυχεροί. Αυτό προκύπτει από όσα έχουμε μάθει το τελευταίο διάστημα. Άσε που η τύχη είναι ένας παράγοντας που δεν πρέπει να συγχέεται με αιτίες που οδηγούν μαθηματικά σε ένα συγκεκριμένο αποτέλεσμα. Και ήρθε μετά από όλα ο Κυριάκος Μητσοτάκης να ζητήσει συγγνώμη. Αν τον πίστεψε έστω και ένας, θα αναθεώρησε λίγες ώρες μετά. Τα δάκρυα στα μάτια μας δεν ήταν από τη συγκίνηση για την ανάρτηση του πρωθυπουργού, αλλά από την οργή και τα δακρυγόνα. Αυτό που συγκινεί όντως, όμως, είναι τα νέα παιδιά που κατεβαίνουν στον δρόμο και διεκδικούν να μάθουν γιατί χάθηκαν έτσι τόσοι άνθρωποι, στη θέση των οποίων θα μπορούσε να βρίσκεται καθένας.  "
avgi.gr,https://www.avgi.gr//politiki/441466_fobos-enantion-orgis, ΠΟΛΙΤΙΚΗ, Φόβος εναντίον οργής,07.03.23 10:15,Κώστας Πουλακίδας,"Του Κώστα Πουλακίδα   Μέχρι τις 16 Μαρτίου θα είναι ανοιχτή η Βουλή. Επομένως, ημερολογιακά δεν αποκλείεται η 9η Απριλίου ως ημερομηνία εκλογών. Αλλά τώρα ο κάποτε θαρραλέος Μητσοτάκης δεν τις αντέχει. Πλέον ως πιθανότερη ημερομηνία φαντάζει, σύμφωνα με διαρροές από το Μαξίμου, η 21η Μαΐου. Ζούμε τις τελευταίες εβδομάδες της Πομπηίας… Αυτό το συνομολογούν και οι βουλευτές της Ν.Δ. Μετά τα Τέμπη, αυτοδυναμία γιοκ. Η συνειδητοποίηση ότι πάνω από 70 νυν βουλευτές της Ν.Δ. θα καταστούν πρώην είναι οδυνηρή την ώρα μιας μάχης στην οποία είναι όλοι εναντίον όλων. Το Μαξίμου, απομονωμένο από την Κοινοβουλευτική Ομάδα του κόμματος, κάνει απελπισμένη διαχείριση κρίσης μετά τα Τέμπη. Οι πολιτικές ευθύνες της Ν.Δ. για την κατάσταση και την έλλειψη συντήρησης των σιδηροδρόμων είναι πασιφανείς. Το επιτελικό κράτος έχει καταρρεύσει, η κομματοκρατία της Ν.Δ. φτάνει έως τον διορισμό του σταθμάρχη στον ΟΣΕ, τα λεφτά πάνε στα ΚΤΕΛ, στους παραχωρησιούχους των εθνικών οδών, στις αεροπορικές εταιρείες. Όλοι τους είναι ιδιωτικές εταιρείες που επί Μητσοτάκη λαμβάνουν κρατικό χρήμα με τη σέσουλα. Τυχαίο; Ολα τα πρόχειρα επικοινωνιακά αναχώματα της κυβέρνησης έχουν καταρρεύσει. Ο υπουργός της οικογένειας παραιτήθηκε και με προτροπή της οικογένειας. Και ανέλαβε ο πραγματικός υπουργός Υποδομών όλα αυτά τα χρόνια σε μια οικογενειακά καθετοποιημένη παραγωγή. Ο πρωθυπουργός στον ρόλο του «καλού αστυνομικού» χαιρετίζει «τα νέα παιδιά που διαδήλωσαν βουβά και ειρηνικά, κρατώντας ένα κερί και με σύνθημα “Φταίει η κακιά η (χ)ώρα”». Και λίγα λεπτά μετά την ανάρτηση Μητσοτάκη, ο κακός αστυνομικός με άνωθεν εντολή ψεκάζει χημικά τα «νέα παιδιά». Τυχαίο; Όχι, σχεδιασμένο. Η αστυνομία εκμεταλλεύεται μια αναταραχή στο περιθώριο της μαζικής συγκέντρωσης και «βουρ στον πατσά» ρίχνει χημικά στη συγκέντρωση αντί να προστατεύει τους ειρηνικούς και σιωπηλούς διαδηλωτές. Βαρετό και επαναλαμβανόμενο θέαμα. Τυχαίο; Τίποτα δεν είναι τυχαίο. Η αστυνομική βία κατά ειρηνικών διαδηλωτών ασκείται γιατί το καθεστώς βλέπει τους υπηκόους του να επαναστατούν. Το καθεστώς Μητσοτάκη θέλει τους πολίτες φοβισμένους και κλεισμένους στο σπίτι (όπως με την πανδημία). Θέλουν τα παιδιά μας να μεγαλώνουν με φόβο - το είδαμε και στα γεγονότα της Νέας Σμύρνης. Χωρίς αιτήματα, χωρίς δικαιώματα, χωρίς συλλογικότητες, χωρίς αλληλεγγύη. Αλλά με τηλεόραση και κανάλια που λειτουργούν χωρίς να πληρώνουν και με τη σύσταση του ΕΣΡ να μην προκαλούν πανικό. Πανικό όμως έχουν στο Μαξίμου!"
avgi.gr,https://www.avgi.gr//politiki/441457_asfaleia-ellada-ora-miden, ΠΟΛΙΤΙΚΗ, Ασφάλεια: Ελλάδα ώρα μηδέν,07.03.23 10:10,Αντιλιάν Κοτζάι,"Εχουν περάσει μόλις λίγες ημέρες από την πολύνεκρη τραγωδία στα Τέμπη, η οποία έχει σοκάρει την ελληνική κοινωνία και κυρίως τη νέα γενιά. Δεκάδες άνθρωποι χάθηκαν διότι δεν υπήρχε ένα στοιχειώδες σύστημα ασφαλείας το οποίο θα είχε τα φίλτρα για να διαφυλάξει την ανθρώπινη ζωή, ακόμη και εάν ένας άνθρωπος έκανε λάθος. Διότι αυτός είναι ο ρόλος μιας οργανωμένης κοινωνίας και ενός συστήματος ασφαλείας· να προβλέπει και τα ανθρώπινα λάθη. Μόλις η ελληνική κοινωνία και η νέα γενιά αντιλήφθηκαν το επίπεδο των πολιτικών ευθυνών και τις εγκληματικές κρατικές ελλείψεις γεννήθηκε ένα αίσθημα οργής, αδικίας και διευρυμένης απογοήτευσης, διότι δεν είναι δυνατόν να γίνεται αποδεκτό ότι είναι «φυσιολογικό» οι ζωές τόσων ανθρώπων να εξαρτώνται από τις αποφάσεις ενός ατόμου. Στο διάγγελμά του ο πρωθυπουργός έριξε την ευθύνη σε ένα «τραγικό ανθρώπινο λάθος». Δημοσιογράφοι στα μεγάλα κανάλια έκλεισαν τα μάτια στην έλλειψη συστήματος ασφαλείας και προσπαθούσαν να μας πείσουν ότι εν έτει 2023 οι ζωές μας θα εξαρτώνται από τις αποφάσεις ενός και μόνο ανθρώπου. Όλα αυτά με έναν κυνικό τρόπο για να κρυφτούν οι εγκληματικές πολιτικές ευθύνες. Εδώ να υπενθυμίσουμε ότι η συγκρότηση των νεωτερικών κρατών έγινε κάτω από την προϋπόθεση της διαφύλαξης της ανθρώπινης ζωής. Όταν ο μεγάλος «φιλελεύθερος» στοχαστής Τόμας Χομπς έγραφε στο «Λεβιάθαν» για την ανάγκη συγκρότησης του σύγχρονου κράτους, όλη η λογική του ήταν ότι το κράτος έχει μία βασική ευθύνη: την προάσπιση με καθολικό τρόπο της ανθρώπινης ζωής και τη διασφάλιση της ασφάλειας. Με το αφήγημα του Μητσοτάκη και του συστήματος που τον ακολουθεί τυφλά αμφισβητείται ακόμη και η βαθύτερη δομή συγκρότησης των κοινωνιών, καθώς εάν αποδεχτούμε το αφήγημα ότι είναι φυσιολογικό οι ζωές μας να εξαρτώνται από τις αποφάσεις ενός ατόμου, τότε το πολιτικό συμβόλαιο μεταξύ του κράτους και των πολιτών σπάει και επικρατούν η γενικευμένη ανασφάλεια, ο φόβος, και γυρνάμε στην προπολιτική εποχή, όπως έλεγε ο Χομπς. Είναι ανάγκη να λάμψει η αλήθεια, πρωτίστως για τις οικογένειες των θυμάτων, και η κοινωνία να ξέρει ότι θα ζει σε μία χώρα όπου δεν θα πεθαίνουν άνθρωποι με τόσο άδικο τρόπο. Η λογική του «πάμε και όπου μας βγάλει» οδηγεί στον πόνο και στη δυστυχία. Ο Αντιλιάν Κοτζάι είναι υποψήφιος βουλευτής του ΣΥΡΙΖΑ-Π.Σ. στη Β΄ Πειραιά"
avgi.gr,https://www.avgi.gr//politiki/441506_oyte-koybenta-apo-tin-metsola-gia-sampotaz-mitsotaki, ΠΟΛΙΤΙΚΗ, Euractiv / Ούτε κουβέντα από την Μέτσολα για το σαμποτάζ Μητσοτάκη,07.03.23 10:00,Αυγή Newsroom,"«Η ελληνική κυβέρνηση και άλλοι κρατικοί φορείς σαμποτάρουν την αποστολή της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων (LIBE) του Ευρωπαϊκού Κοινοβουλίου στην Αθήνα για να εξετάσει την κατάσταση του κράτους Δικαίου και το σκάνδαλο των υποκλοπών. Ένα σαμποτάζ που ξεκίνησε στις Βρυξέλλες με το Ευρωπαϊκό Λαϊκό Κόμμα. Πώς είναι δυνατόν να σιωπά η πρόεδρος του Ευρωκοινοβουλίου Ρομπέρτα Μέτσολα;» αναρωτιέται το Euractiv, που φιλοξενεί σχετικό άρθρο γνώμης την Τρίτη. Στο άρθρο αναφέρεται το «οργανωμένο σαμποτάζ» όπως περιγράφεται στα ΜΜΕ, από τον Έλληνα πρωθυπουργό, τον γενικό εισαγγελέα του Αρείου Πάγου Ισίδωρο Ντογιάκο, την ΕΥΠ, την ΕΛΑΣ, ακόμη και την Πρόεδρο της Δημοκρατίας Κατερίνα Σακελλαροπούλου που θεωρητικά είναι θεσμός «πολιτικά ουδέτερος». Όλοι αρνήθηκαν να συναντηθούν με τους ευρωβουλευτές-μέλη της αποστολής της LIBE στην Αθήνα, με επιχείρημα το πένθος μετά την σιδηροδρομική τραγωδία στα Τέμπη.  «Ο πραγματικός λόγος είναι ότι όλοι θέλουν να κρύψουν την κακή κατάσταση του κράτους Δικαίου στην Ελλάδα ""κάτω από το χαλί"". Σε αυτή την περίπτωση, το θύμα τους είναι το ίδιο το κύρος του Ευρωκοινοβουλίου», όπως υπογραμμίζεται. Το Euractiv περιγράφει το πώς το ΕΛΚ δρομολόγησε την αποχώρηση των δικών του μελών από την αποστολή, τονίζοντας ότι «δεν είναι η πρώτη φορά και δεν αποτελεί έκπληξη» η ασπίδα προστασίας της συντηρητικής ομάδας του Ευρωκοινοβουλίου στην κυβέρνηση Μητσοτάκη. «Δεν είναι τυχαίο ότι είναι η μόνη πολιτική ομάδα που δεν έχει πει τίποτα για το σκάνδαλο των υποκλοπών». To Euractiv προσπάθησε να πάρει μία θέση από την πρόεδρο του Ευρωκοινοβουλίου Ρομπέρτα Μέτσολα, χωρίς επιτυχία. Όπως σημειώνεται στο άρθρο, ακόμη και για μία πρόεδρο προερχόμενη από το ΕΛΚ, αυτή η σιωπή είναι υπερβολική, όταν έχει προκύψει τέτοια «ωμή δολιοφθορά» εις βάρος του πλέον δημοκρατικού θεσμού της ΕΕ, με το QatarGate να σαρώνει το Ευρωκοινοβούλιο και τις επόμενες ευρωεκλογές μόλις ένα χρόνο μακριά. Στις επόμενες ευρωεκλογές, όπως γράφεται χαρακτηριστικά, «ένας καλός λόγος για να ψηφίσει ο Ευρωπαίος πολίτης, θα είναι υπέρ πολιτικών που είναι έτοιμοι να αναλάβουν το πολιτικό κόστος και να ρίξουν φως σε πρακτικές που η Ευρώπη προσπαθεί να κρατήσει στο σκοτάδι. Πιθανώς, είναι ο μόνος λόγος»."
avgi.gr,https://www.avgi.gr//koinonia/441504_nea-exetasi-dna-zitoyn-oikogeneies-poy-parelaban-sfragismena-feretra, ΚΟΙΝΩΝΙΑ, Τέμπη / Νέα εξέταση DNA ζητούν οικογένειες που παρέλαβαν σφραγισμένα φέρετρα,07.03.23 09:43,Αυγή Newsroom,"Να τους επιτραπεί να κάνουν με δικούς τους πραγματογνώμονες νέα εξέταση DNA στις σορούς των δικών τους ανθρώπων που χάθηκαν τόσο άδικα στη σιδηροδρομική τραγωδία στα Τέμπη, ζητούν οικογένειες που παρέλαβαν σφραγισμένα φέρετρα με την εντολή να μην τα ανοίξουν.  Ο δικηγόρος οικογενειών θυμάτων Ανδρέας Θεοδωρόπουλος εξήγησε στο MEGA ότι οι συγγενείς των θυμάτων θέλουν να είναι σίγουροι πως μέσα στα κλειστά φέρετρα, που τους παραδόθηκαν, είναι πραγματικά τα παιδιά τους. «Έχουν αναγνωριστεί κάποια από τα θύματα, άλλα όμως περιμένουν την αναγνώριση μέσω πραγματογνώμονα, να διενεργηθεί το DNA, οπότε να έχουμε μία σίγουρη επιστημονική άποψη ότι όντως είναι τα παιδιά τους, τα άτομα αυτά που έχουν αναγνωριστεί ως θύματα», ανέφερε αρχικά. «Υπάρχουν αμφιβολίες από δικούς μου εντολείς, εάν και κατά πόσο η απόφαση αυτή της κυβέρνησης να μην ανοιχθούν τα φέρετρα και εάν τα μέλη που έχουν σταλεί στους συγγενείς, είναι όντως τα παιδιά τους. Η κ. ανακρίτρια έκανε το αίτημα κάποιων συγγενών δεκτό και αναμένεται η διάταξη. Επειδή δεν έχουν γίνει κηδείες για να διαπιστωθεί το DNA εάν είναι αυτά τα θύματα, είμαστε σε αναμονή των αποτελεσμάτων», συμπλήρωσε. Σύμφωνα με τα λεγόμενα του κ. Θεοδωρόπουλου, υπάρχουν οικογένειες που δεν έχουν κάνει κηδείες, και περιμένουν την  εξέταση DNA, για να διαπιστωθεί εκ νέου εάν τα άτομα που τους εδόθησαν τα φέρετρα, είναι τα παιδιά τους. Ο κ. Θεοδωρόπουλος ανέφερε πως οι οικογένειες που εκπροσωπεί καταγγέλλουν πως είναι εντολή της κυβέρνησης να μην ανοιχθούν τα φέρετρα. «Καταφύγαμε στην κ. ανακρίτρια για να καταφέρουμε να διενεργήσουμε το τεστ DNA. Αυτό μου μετέφεραν οι γονείς. Δεν πρέπει να είναι υποχρεωτικό αυτό γιατί ο κάθε συγγενής έχει δικαίωμα να δει τι βρέθηκε από τον άνθρωπό του. Από αυτούς που εκπροσωπώ σίγουρα 5 κηδείες δεν έχουν γίνει. Έχουν ταυτοποιηθεί όλοι, οι δυο οικογένειες ζητούν τεστ DNA, για να  ολοκληρωθεί η διαδικασία και να προχωρήσουν στην κηδεία» είπε, προσθέτοντας ότι είναι εν αναμονή του ορισμού ειδικού εφέτη ανακριτή.  «Έχουμε ήδη καταθέσει υποστήριξη της κατηγορίας για τους συγγενείς και αναμένουμε τον ειδικό Εφέτη για να μπορούμε να ορίσουμε τους δικούς μας πραγματογνώμονες. Εκτός από αυτούς που θα ορίσει το κράτος έχουμε και εμείς το δικαίωμα να ορίσουμε τους δικούς μας», συμπλήρωσε. Στο Mega επίσης μίλησε λίγο αργότερα ο υπουργός Υγείας Θάνος Πλεύρης, ο οποίος υποστήριξε ότι δεν υπάρχει απαγόρευση στους συγγενείς να ανοίξουν τα φέρετρα. Ο ίδιος είπε πως οι συγγενείς μπορούν να προχωρήσουν σε νέο τεστ DNA εάν το επιθυμούν, ωστόσο υπάρχουν συγκεκριμένες διαδικασίες που πρέπει να ακολουθηθούν. «Μπορώ να καταλάβω τον πόνο του καθενός, θεωρώ ότι είναι ψυχοφθόρο να μπαίνει κανείς σε διαδικασίες επανάληψης» ανέφερε."
avgi.gr,https://www.avgi.gr//koinonia/441503_leei-oti-den-thymatai-rihnei-eythynes-se-alloys-eikazei-oti-kleidi-xekoympose, ΚΟΙΝΩΝΙΑ, Σταθμάρχης Λάρισας / Λέει ότι δεν θυμάται - Ρίχνει ευθύνες σε άλλους - «Εικάζει» ότι το κλειδί ξεκούμπωσε,07.03.23 09:18,Αυγή Newsroom,"«Δεν μπορώ να συνειδητοποιήσω πως έχει γίνει το συμβάν. Δεν θυμάμαι τι έγινε», φέρεται να είπε μεταξύ πολλών άλλων ο σταθμάρχης της Λάρισας που διαχειριζόταν την διέλευση των συρμών το βράδυ της περασμένης Τρίτης, όταν σημειώθηκε η σιδηροδρομική τραγωδία στα Τέμπη. Ταυτόχρονα, σύμφωνα με τα δημοσιεύματα για την κατάθεσή του, το ίδιο λέει και για το θέμα της ηλικίας στην οποία τοποθετήθηκε στο συγκεκριμένο πόστο, καθώς όπως αναφέρει στην κατάθεσή του «δεν θυμάμαι αν υφίσταται και κάποιο ηλικιακό κριτήριο».  Ο 59χρονος Β.Σ. κατέθεσε επί 7,5 ώρες στην ανακρίτρια και μεταξύ άλλων έριξε ευθύνες σε μηχανοδηγούς και συναδέλφους του. Σημειώνεται ότι κρίθηκε προφυλακιστέος. Για την νυχτερινή βάρδια σταθμάρχη στη Λάρισα ανέφερε ότι διαχειρίζεται την διέλευση συνολικά 13 δρομολογίων, από τα οποία τα 9 μεταξύ 22.09 και 00.30. Ειδικά για το διάστημα 22:00-23:00 (οπότε συμπίπτουν απογευματινή και βραδινή βάρδια), ανέφερε ότι κανονικά υπηρετούν 3 σταθμάρχες, 2 απογευματινοι και ο βραδινός), οπότε ο αρχαιότερος ρυθμίζει την κυκλοφορία και οι νεότεροι συντάσσουν τηλεγραφήματα, υποδείγματα, ενώ ο νυχτερινός ενημερώνεται για την κυκλοφορία. Επικεφαλής είναι πάντοτε ο αρχαιότερος. Την κατανομή των υπηρεσιών και των αρμοδιοτήτων κατά τον ίδιο αποφασίζει ο προϊστάμενος του τμήματος επιθεώρησης. Η προϋπηρεσία του όπως την περιέγραψε:Ο σταθμάρχης της Λάρισας απαντώντας σε σχετική ερώτηση της ανακρίτριας για τα κριτήρια της θέσης του, φέρεται να ανέφερε το απολυτήριο Λυκείου και όπως είπε «δεν θυμάμαι αν υφίσταται και κάποιο ηλικιακό κριτήριο». Η εμπειρία και η εκπαίδευσή του: Ο ίδιος κατά τα ίδια δημοσιεύματα περιέγραψε ότι το μοιραίο βράδυ «η έναρξη της βάρδιας μου ήταν στις 22:00. Περί τις 21:15 με 21:20 δέχτηκα τηλεφώνημα από τον συνάδελφο μου τον Γ. Τ. οποίος υπηρετούσε στην βραδινή βάρδια, στο σταθμό Παλαιοφαρσάλων από ώρα 22:00 έως 06:00 αυτός βρισκόταν στο σταθμό της Λάρισας αναμένοντας το τρένο για να πάει στο σταθμό Παλαιοφάρσαλο και με ενημέρωσε ότι ο απογευματινός σταθμάρχης ο κύριος Π. Κ. ήταν να με ενημερώσει για την εκτέλεση της κυκλοφορίας, λόγω ενός συμβάντος στο σταθμό Παλαιοφαρσάλων. Ο Π. με ενημέρωσε ότι στα Παλαιοφάρσαλα είχαν πέσει ηλεκτροφόρα καλώδια στην αμαξοστοιχία 56, η οποία εκτελούσε δρομολόγιο Αθήνα - Θεσσαλονίκη με αποτέλεσμα να αποκοπεί η γραμμή ανόδου από Παλαιοφάρσαλο έως Λάρισα. Για τον λόγο αυτό λοιπόν, η κυκλοφορία μέχρι τον σταθμό της Λάρισας, θα έπρεπε να γίνει σε μονή γραμμή και συγκεκριμένα στην γραμμή καθόδου Παλαιοφαρσάλων – Λάρισας με αποτέλεσμα η συγκεκριμένη αμαξοστοιχία να μπει στον σταθμό Λάρισας ανάποδα. Εάν η αμαξοστοιχία ερχόταν κανονικά θα έπρεπε να κινηθεί στην δεύτερη γραμμή, η οποία είναι γραμμή ανόδου, λόγω όμως της ανωτέρω βλάβης για να κινηθεί από Παλαιοφάρσαλο προς Λάρισα θα έπρεπε να κινηθεί στην πρώτη γραμμή που είναι η γραμμή καθόδου και μέσω παρακαμπτήριας στη Λάρισα, να μπει στη γραμμή ανόδου. Έτσι θα έπρεπε να κινηθούν όλες οι αμαξοστοιχιες από Παλαιοφάρσαλο προς Λάρισα μέχρι να αποκατασταθούν οι βλάβες. Όταν πήγα στις 21:20 στο σταθμό στη γραμμή ανόδου ήταν η αμαξοστοιχία 56 σαν κενό υλικού, δηλαδή ήταν με μηχανή ντίζελ και είχε πάρει νέα αρίθμηση 93506. Η συγκεκριμένη αμαξοστοιχία έφυγε στις 21:50 κανονικά για Θεσσαλονίκη από τη γραμμή ανόδου με εντολή του σταθμάρχη Κ. Π. Μετά από λίγη ώρα περί τις 22:10 ήρθε κανονικά στη γραμμή καθόδου (1η γραμμή) η αμαξοστοιχία 63 με κατεύθυνση από την Θεσσαλονίκη προς την Αθήνα». Για την κρίσιμη διαδικασία με τα κλειδιά που κατευθύνουν την κυκλοφορία των συρμών, φέρεται να διευκρίνισε ότι χρησιμοποίησε αυτά που βρίσκονται στην επάνω πλευρά του ηλεκτρονικού πίνακα κίνησης στο γραφείο του σταθμάρχη. «Όταν το φως της λυχνίας είναι λευκό και δεν πάλλεται αυτό σημαίνει ότι είναι κλειδωμένο το κλειδί, δηλαδή είναι ασφαλισμένο, είτε σε ευθεία είτε σε διαγώνιο και μπορεί να περάσει το τρένο κανονικά. Όταν το φως της λυχνίας είναι λευκό και αναβοσβήνει, σημαίνει ότι το κλειδί δεν έχει ασφαλίσει και πρέπει ο σταθμάρχης να στείλει τον κλειδούχο για να το ασφάλισει χειροκίνητα. Αν η λυχνια ανάψει κόκκινο σημαίνει βλάβη. Οι γνώσεις που έχω όσον αφορά στον ηλεκτρικό πίνακα ελέγχου, είναι στο να γυρίζω χειροκίνητα το κλειδί και να προβαίνω σε χάραξη πορείας». Παρουσιάζεται επίσης να αναφέρει ότι «όταν η αμαξοστοιχία 2597 εισήλθε από το κλειδί 118 στη γραμμή ανόδου και κατευθύνθηκε προς το κλειδί 117 για να πάει στην 3η γραμμή, ο μηχανοδηγός αμαξοστοιχίας με ενημέρωσε ότι τα κλειδιά 115 και 116 ήταν ανάποδα, δηλαδή σε παρακαμπτήριο. Η ένδειξη που είχα εγώ στον πίνακα για αυτά ήταν ότι τα κλειδιά ήταν στην ευθεία. Τότε του είπα να κάνει πίσω για να διευθετήσω τα κλειδιά. Τα γύρισα δυο φορές στον πινάκα και τα κλειδιά επανήλθαν σε ευθεία γραμμή και η αμαξοστοιχία μπήκε κανονικά στη γραμμή του προαστιακού». Επίσης, ότι «την προηγούμενη μέρα την 05:00 πρωινή, τα κλειδιά 116 και 115 δεν κλείδωναν και αναβόσβηναν στον πίνακα και προσπάθησα να τα σταθεροποιήσω αλλά δεν τα κατάφερα και έστειλα τον κλειδούχο να το κάνει χειροκίνητα. Μέχρι όμως να φτάσει στο σημείο, δούλεψαν τα κλειδιά από τον πίνακα και τον γύρισα πίσω. Αυτό το συμβάν καταγράφηκε στο βιβλίο παράδοσης - παραλαβής. Όλη την ώρα αυτή, οι λυχνίες είχαν σταθερό λευκό φως».  Συνεχίζοντας εμφανίζεται να αναφέρει ότι «αφού μπήκε η 2597 στη θέση της, γύρισα στην ευθεία τα κλειδιά 117 και 118 για να ‘ναι έτοιμα για τις αμαξοστοιχίες 62, την εμπορική αμαξοστοιχία 63503 και την 1564 που αναμενόταν να έρθουν στο σταθμό. Ο πίνακας μου έδειχνε ότι τα κλειδιά έχουν κλειδώσει και έχουν μπει στην ευθεία, το φως από τις λυχνίες ήταν λευκό και έδωσα εντολή στον κλειδούχο να πάει στο κλειδί 101 Α και Β και να απασφαλίσει χειροκίνητα τις αρπάγες και να τα γυρίσει στη διαγώνιο. Στις 22:58 περίπου, η αμαξοστοιχία 62 έφτασε στο Μεζουρλό, στο οποίο βρίσκεται το κλειδί 101 και είπα στον Μηχανοδηγό να περιμένει γιατί ο κλειδούχος δεν είχε σταθεροποίησει το κλειδί. Μόλις το σταθεροποίησε διαγώνια, ώστε το τρένο από τη γραμμή καθόδου στην οποία έχει έρθει λόγω βλάβης στα Παλαιοφάρσαλα να περάσει κανονικά στη γραμμή άνοδου από διαγώνιο, ενημέρωσα τον μηχανοδηγό της αμαξοστοιχίας 62 με τηλεγράφημα με αριθμό νομίζω 45 ότι από γραμμή καθόδου μέσω διαγωνίου εισέρχεται στην γραμμή ανόδου. Ο μηχανοδηγός της αμαξοστοιχίας δε μου έδωσε δικό του αριθμό τηλεγραφήματος, αλλά επανέλαβε αυτά που του είπα και εγώ αντιλήφθηκα ότι ειχε κατανοήσει αυτά που του είπα και η αμαξοστοιχία αφίχθη στη γραμμή ανόδου (2η) στο σταθμό στις 23:02 με περίπου 53 λεπτά καθυστέρηση, για να αποβίβασει επιβάτες τη Λάρισα και να επιβίβασει επιβάτες με κατεύθυνση Κατερίνη, Πλατύ και τερματικό σταθμό Θεσσαλονίκη». Κατά την άφιξη της αμαξοστοιχίας 62 στο σταθμό στις 23:02 «είμαι στο γραφείο κινήσεως. Βγήκα να δω το τρένο που έμπαινε μέσα εκείνη την ώρα πριν σταματήσει και ξαναμπήκα μέσα για να ενημερώσω τον σταθμάρχη Παλαιοφάρσαλων ότι αμαξοστοιχία 62 αφίκετο και αφικνομένη γραμμή ελεύθερη». Ωστόσο παραδέχθηκε ότι έπρεπε να αναφέρει στον μηχανοδηγό της 62 σε ποια γραμμή θα κινείτο, είτε με ραδιοτηλέφωνο είτε με υπόδειγμα 1001, ωστόσο «λόγω του φόρτου εργασίας εκείνη την ώρα δεν πρόλαβα να κόψω το 1001 και ξέχασα να του το διαβιβάσω και με το ράδιοτηλέφωνο».  Αμέσως μετά, όπως παραθέτουν δημοσιεύματα υποστηρίζει ότι έσφαλε και ο μηχανοδηγός που «με την αμαξοστοιχία αναχώρησε στις 23:04 προς Νέους Πόρους. Ο μηχανοδηγός μου είπε εντάξει και πρέπει να επανέλαβε το τηλεγράφημα 47. Είμαι σχεδόν σίγουρος ότι το άκουσα. Όμως δεν μου έδωσε δικό του νούμερο τηλεγραφήματος ως όφειλε. Η αμαξοστοιχία έφυγε και με το DSMR ενημέρωσα τον σταθμό Νέων Πόρων ότι η αμαξοστοιχία 62 αναχώρησε στις 23:04 και η αμαξοστοιχία 2597 αφίχθη. Στις 23:10 έδιωξα την 2576 με κατεύθυνση από Λάρισα για Βόλο από την 6η γραμμή και μέσω διαγωνίου στη γραμμή Βόλου μέσω των κλειδιών 115 και 116». Μετά την αναχώρηση της αμαξοστοιχίας 62 δήλωσε ότι παρέμεινε στο σταθμαρχείο, οπότε μεταξύ άλλων «με το GSMR η σταθμάρχης Νέων Πόρων μου έδωσε τηλεγράφημα ότι η εμπορική αμαξοστοιχία 63503 αναχώρησε στις 23:05 από το σταθμό των Νέων Πόρων για Λάρισα, κινούμενη στη γραμμή καθόδου». Η συνειδητοποίηση ότι έχει συμβεί έρχεται σταδιακά τα επόμενα λεπτά, όταν τηλεφωνεί «ο ρυθμιστής έλξης από Θεσσαλονίκη και με ενημέρωσε ότι στον πίνακα του στην Θεσσαλονίκη βλέπει κόκκινο κύκλωμα στην Ραψάνη πράγμα που σημαίνει ότι είχε γίνει διακοπή ρεύματος. Αμέσως μετά κοίταξα το ηλεκτρικό πίνακα για να δω μήπως είχε βλάβη και δεν διαπίστωσα βλάβη πουθενά. Ταυτόχρονα ο μηχανοδηγός της αμαξοστοιχιας 2598 μου ανέφερε ότι δεν έχει ρεύμα το τρένο. Την ίδια στιγμή με πήρε τηλέφωνο η αστυνομία και με ρώτησε αν έχουμε κάποιο ατύχημα ή εκτροχιάση. Όταν έκλεισα το τηλέφωνο με την αστυνομία με πήρε τηλέφωνο η πυροσβεστική και με ενημέρωσε ότι έγινε σύγκρουση τρένων στον Ευαγγελισμό. Δεν μπορώ να συνειδητοποιήσω πως έχει γίνει το συμβάν. Δεν θυμάμαι τι έγινε. Εγώ είχα δει στον πίνακα οτι όταν γύρισα τα κλειδιά, αφού μπήκε το 2597, οι λυχνίες ήταν λευκές σταθερά. Αυτό που μπορώ να εικάσω είναι ότι το κλειδί κούμπωσε στιγμιαία και στη συνέχεια ξεκούμπωσε και γύρισα στην παρακαμπτήριο δίχως όμως να αλλάξουν οι λυχνίες στον πίνακα». «Την στιγμή που ενημερώθηκα από την πυροσβεστική για την σύγκρουση των τρένων, κάλεσα και τις δύο αμαξοστοιχίες και δεν μου αποκρίθηκε καμιά, ενημέρωσα δε την σταθμάρχη Νεων Πόρων για να καλέσει κι αυτή αλλά δεν υπήρχε καμιά απόκριση και εκεί κατάλαβα τι είχε συμβεί». Ρίχνει εκ νέου ευθύνες στον μηχανοδηγό της αμαξοστοιχίας 62, καθώς όπως λέει «εγώ του είπα ότι περνάει με κόκκινο φωτόσημο εξόδου και συνεχίζει μέχρι και φωτόσημο εισόδου Νέων Πόρων. Έπρεπε να μου πει γιατί τα κλειδιά είναι σε διαγώνιο και όχι σε ευθεία ... έπρεπε να του πω ότι κινείται σε διπλή γραμμή ανόδου. Δεν του είπα όμως να κινηθεί σε μόνη γραμμή καθόδου». Στην τελευταία ερώτηση, αν θα μπορούσε να έχει διαπιστώσει το σε ποια γραμμή κινείτο η αμαξοστοιχία από τις λυχνίες του πίνακα, τα σχετικά δημοσιεύματα αναφέρουν ότι ο σταθμάρχης της Λάρισας λέει ότι «υπάρχουν λυχνίες στον ηλεκτρικό πίνακα που δείχνουν την πορεία του τρένου για όσο δείχνει ο πίνακας. Στη γραμμή ανόδου, το σημείο που αποτυπώνεται στον ηλεκτρικό πίνακα, έχει εμβέλεια μέχρι το ύψος της 110 Πτέρυγας Μάχης. Εκεί υπάρχει μόνιμο κόκκινο κύκλωμα. Παρότι δε ότι αριστερά του πίνακα υπάρχουν κι άλλες λυχνίες αυτές δεν λειτουργούν λόγω του κόκκινου κυκλώματος που βρίσκεται στο ύψος της 110 Πτέρυγας Μάχης. Δεν ξέρω αν κάθονταν και οι άλλοι σταθμάρχες έως τις 23:00 ίσως να μη γινόταν ότι έγινε, εάν αποδειχθεί η δική μου αμέλεια. Εάν ο μηχανοδηγός μου έλεγε ότι μπήκε στη γραμμή από την άνοδο στην κάθοδο πάλι δεν θα γινόταν τίποτα αυτό το επιβεβαιώνει και ο προϊστάμενος μου ο κύριος Νικολάου. Εάν μου ζητουσε υπόδειγμα 1001 θα σταματούσε η πορεία του τρένου και θα έστελνα τον κλειδούχο να δει τι έχει γίνει απ’τη στιγμή που εγώ είχα ενδείξεις ότι τα κλειδιά ήταν στην ευθεία. Ο μηχανοδηγός σίγουρα είχε αντιληφθεί ότι κινείται στη γραμμή καθοδου. Έπρεπε να με φωνάξει και να με ρωτήσει γιατί κινείται εκεί κι αν θα συνεχιστεί η οχι. Απ’τη στιγμή που δεν του ανέφερα ότι κινείται μέσω διαγωνίου στην κάθοδο, έπρεπε να σταματήσει και να φωνάξει γιατί το κλειδί είναι ανάποδα. Δεν πρόλαβα να ενημερώσω τον προϊστάμενο μου τον κύριο Νικολάου ή την επιθεώρηση ότι οι κύριοι Π. και Χ. είχαν αποχωρήσει στις 22:15 ο πρώτος και 22:05 με 22:10 ο δεύτερος αντιστοίχως λόγω του φόρτου εργασίας…». "
avgi.gr,https://www.avgi.gr//koinonia/441502_einai-san-ton-logokriti-tis-hoyntas-kanei-kirygma-misoys-binteo, ΚΟΙΝΩΝΙΑ, Πορτοσάλτε κατά Ράδιο Αρβύλα / «Είναι σαν τον λογοκριτή της χούντας – Κάνει κήρυγμα μίσους» (βίντεο),07.03.23 08:58,Αυγή Newsroom,"Ιδιαίτερα επιθετικός κατά των συντελεστών της εκπομπής Ράδιο Αρβύλα και του Αντώνη Κανάκη εμφανίστηκε στο σχόλιό του από τα τηλεπαράθυρα του ΣΚΑΪ ο Άρης Πορτοσάλτε, ένας εκ των δημοσιογράφων που δέχθηκε τα σφοδρά πυρά της σατιρικής εκπομπής για τον τρόπο με τον οποίο προστατεύουν την κυβέρνηση με αφορμή το τραγικό σιδηροδρομικό δυστύχημα στα Τέμπη. Ο δημοσιογράφος του ΣΚΑΪ παρομοίασε τον Αντώνη Κανάκη «σαν τον λογοκριτή της χούντας» και ανέφερε ότι «πρόκειται για κήρυγμα μίσους» αναρωτώμενος εάν θα πρέπει «να υποβάλω σε κάποιον από τους παρουσιαστές το τι θα πω για να πάρω την έγκρισή του». Ο Άρης Πορτοσάλτε χωρίς να κατονομάσει τον παρουσιαστή και τον τίτλο της εκπομπής, υποστήριξε ότι «δεν χρειάζεται οι σατιρικές εκπομπές να γίνονται προπαγανδιστές μίσους και στοχοποίησης. Οι δημοσιογράφοι κάνουμε μια δουλειά. Κάποιοι κάνουν τη δουλειά του ρεπόρτερ και κάποιοι τολμούμε να πούμε τη γνώμη μας. Αλλά λέμε γνώμη δεν διαμορφώνουμε γεγονότα δεν μπορεί να ποινικοποιείται η γνώμη». Δείτε το σχετικό απόσπασμα από το λεπτό 12:30 και μετά. Να σημειωθεί ότι στην εκπομπή της Δευτέρας (6/3) ο Αντώνης Κανάκης εξαπέλυσε σφοδρή επίθεση κατά της κυβέρνησης και κατά εκείνων των δημοσιογράφων που αντί να βοηθήσουν να λάμψει η αλήθεια, έχουν σαν προτεραιότητα την επικοινωνιακή «προστασία» της κυβέρνησης. η πιο ολοκληρωμένη τοποθέτηση η σημερινή τους εκπομπή. να ακούσουμε και μερικές αλήθειες. #radioarvyla #τεμπη pic.twitter.com/JmDbISR02R  Από τα πυρά των συντελεστών της εκπομπής δεν ξέφυγε ο Άδωνις Γεωργιάδης, ο οποίος και αντέδρασε με ανάρτησή του στο Twitter εμφανιζόμενος και ως υπερασπιστής του Άρη Πορτοσάλτε. Ο κ. Κανάκης που είχε δίπλα του επί χρόνια ως κολλητό και συνεργάτη του κάποιον που έκανε ό,τι έκανε και δήλωσε ότι «δεν το είχε καταλάβει», αντί να κρύβεται από ντροπή το παίζει Τιμητής των πάντων και κατηγορεί τον καναλάρχη που δίνει βήμα στον ⁦@ArisPortosalte⁩ και εμένα! pic.twitter.com/c9sL7BpR8j "
avgi.gr,https://www.avgi.gr//politiki/441490_o-panikos-mitsotaki-kai-ta-senaria-gia-ekloges-stis-21-maioy, ΠΟΛΙΤΙΚΗ, Τέμπη / Ο πανικός Μητσοτάκη και τα σενάρια για εκλογές στις 21 Μαΐου,07.03.23 07:10,Κώστας Σαββόπουλος,"Υπό καθεστώς πανικού βρίσκεται η κυβέρνηση μετά την αποκάλυψη της αλυσίδας των γαλάζιων ευθυνών και παραλείψεων που οδήγησαν στο πολύνεκρο σιδηροδρομικό δυστύχημα στα Τέμπη. Οι ακηδεμόνευτες κινητοποιήσεις των νέων, τα πανό στα γήπεδα, καθώς και η οργή των πολιτών στα κοινωνικά δίκτυα θρυμμάτισαν το αρχικό πόρισμα Μητσοτάκη περί «ανθρώπινου λάθους» και οδήγησαν στην «κούφια» πρωθυπουργική συγγνώμη. Τα πρώτα δημοσκοπικά ευρήματα μάλιστα μετά την τραγωδία, έπειτα από τις σφυγμομετρήσεις που παρήγγειλαν οι ένοικοι του Μαξίμου, καταδεικνύουν την καθολική -σχεδόν- αποδοκιμασία για τους χειρισμούς της κυβέρνησης. Σε αυτό το φόντο, κομματικοί παράγοντες ανιχνεύουν τη διαμόρφωση μίας κοινωνικής δυναμικής που ενδέχεται να αφήσει βαθύ αποτύπωμα στο πολιτικό τοπίο. Η απροθυμία δε κυβερνητικών ΜΜΕ -πλην ηχηρών εξαιρέσεων συγκεκριμένων δημοσιογράφων- να υψώσουν ασπίδα προστασίας προς την κυβέρνηση διαμορφώνει ένα πρωτόγνωρο επικοινωνιακό περιβάλλον για τη Ν.Δ. Υπό αυτό το πρίσμα, πληθαίνουν τα σενάρια για μετατόπιση της κάλπης στις 14 ή στις 21 Μαΐου. Η Ν.Δ. αναζητεί πλέον επικοινωνιακή σανίδα στη συνταγή της διάχυσης των ευθυνών στις προηγούμενες κυβερνήσεις για την απαξίωση των σιδηροδρομικών υποδομών. Ο Κυριάκος Μητσοτάκης στο διαδικτυακό κυριακάτικο μήνυμα ζήτησε συγγνώμη «στο όνομα όλων όσοι κυβέρνησαν τη χώρα εδώ και χρόνια», ενώ χθες ο κυβερνητικός εκπρόσωπος στο briefing ισχυρίστηκε ότι η παθογένεια είναι διαχρονική. Επιτομή της υποκρισίας αποτελεί το γεγονός ότι ο παραιτηθείς υπουργός Μεταφορών Κώστας Αχ. Καραμανλής θα είναι υποψήφιος στις επόμενες εκλογές. «Από την πλευρά της Ν.Δ. και του κ. Καραμανλή δεν υπάρχει πρόθεση να μην είναι υποψήφιος στις βουλευτικές εκλογές» επισήμανε ο κυβερνητικός εκπρόσωπος σε σχετική ερώτηση. Σημείωσε, μάλιστα, ότι η ανάληψη της πολιτικής αντικειμενικής ευθύνης, παρότι υπάρχει αλληλουχία γεγονότων και διαχρονικών παθογενειών, είναι πράξη που τιμά τον Κ. Καραμανλή στο επίπεδο αυτό. Η αποστροφή του Γ. Οικονόμου πυροδότησε την αντίδραση της αξιωματικής αντιπολίτευσης, που υπογράμμισε ότι η «αντικειμενική ευθύνη» Καραμανλή έχει ημερομηνία λήξης, αφού σε λίγες ημέρες θα είναι υποψήφιος στις εκλογές. Σε αυτό το πλαίσιο, η Κουμουνδούρου έκανε λόγο για «στημένες δηλώσεις, υποκριτικές συγγνώμες και ψεύτικες παραιτήσεις», αναδεικνύοντας το συμπέρασμα ότι «αυτό είναι το αληθινό πρόσωπο της κυβέρνησης Μητσοτάκη». Τα σενάρια αναθεώρησης του εκλογικού χρονοδιαγράμματος ενίσχυσε η αποστροφή Οικονόμου «το ζήτημα αυτό (σ.σ.: η ημερομηνία των εκλογών) σε αυτή τη φάση δεν απασχολεί καθόλου τον πρωθυπουργό». Οι στενοί συνεργάτες του Κυριάκου Μητσοτάκη έχουν κυκλώσει την 21η Μαΐου στο ημερολόγιο, θεωρώντας ότι μέχρι τότε η κυβέρνηση θα έχει τιθασεύσει το κύμα οργής λόγω του δυστυχήματος. Αν χρειαστούν δεύτερες εκλογές, θα πραγματοποιηθούν στις 2 Ιουλίου. Αρκετούς υποστηρικτές συγκεντρώνει και η εκδοχή της 14ης Μαΐου για τις κάλπες της απλής αναλογικής. Η αρχική επιλογή του Κ. Μητσοτάκη περί προσφυγής στη λαϊκή ετυμηγορία στις 9 Απριλίου έχει χάσει αρκετό έδαφος λόγω της χρονικής εγγύτητας με το τραγικό συμβάν. Σημειώνεται, ωστόσο, ότι η συγκεκριμένη ημερομηνία δεν έχει αποκλειστεί εντελώς. Στο Μαξίμου ακούγονται και φωνές που προειδοποιούν ότι η κυβέρνηση δεν είναι σε θέση να διαχειριστεί άλλη -πιθανή- νέα κρίση σε περίπτωση επιμήκυνσης της θητείας της. Τέλος, την Πέμπτη στις 11 θα πραγματοποιηθεί η συνεδρίαση του Υπουργικού Συμβουλίου. Όπως είπε ο κυβερνητικός εκπρόσωπος, σε αυτό θα γίνει αποτίμηση της κατάστασης που διαμορφώθηκε μετά την τραγωδία. Δεν διευκρίνισε αν θα συζητηθεί το θέμα του κατώτατου μισθού."
avgi.gr,https://www.avgi.gr//koinonia/441437_oi-synitheies-oi-antilipseis-kai-i-politiki-symperifora-ton-neon, ΚΟΙΝΩΝΙΑ," Ινστιτούτο Νίκος Πουλαντζάς / Οι συνήθειες, οι αντιλήψεις και η πολιτική συμπεριφορά των νέων",07.03.23 06:58,Αυγή Newsroom,"Ενδιαφέροντα συμπεράσματα αναφορικά με τους νέους ηλικίας 17-34 ετών προκύπτουν από το πρώτο μέρος της ετήσιας έρευνας του Ινστιτούτου Νίκος Πουλαντζάς σε συνεργασία με την Prorata, με θέμα «Νεολαία. Συνήθειες, αντιλήψεις και πολιτική συμπεριφορά». Αναλυτικά, η νεολαία παραμένει εντός της συνθήκης που ορίζουν οι επάλληλες κρίσεις. Αυτό αποτυπώνεται στους υλικούς όρους της ζωής των νέων στην Ελλάδα (συνοίκηση με γονείς και οικονομική βοήθεια από αυτούς, ανασφάλεια για το μέλλον κ.λπ.), αλλά και στις προτεραιότητες που τίθενται από μια μεγάλη και συχνά πλειοψηφική μερίδα των νέων και αποτυπώνουν ακριβώς το αίτημα υπέρβασης των συνεπειών αυτής της διαρκούς κρίσης.     Έτσι, ζητήματα εργασιακά και μισθολογικά ιεραρχούνται ψηλά, ενώ η πολιτική γίνεται από αρκετές και αρκετούς αντιληπτή ως μέθοδος επίλυσης προβλημάτων που αφορούν τη ζωή τους. Αξίζει επίσης να σημειωθεί ότι σε ερώτηση «ποιο κόμμα σας έρχεται πρώτα στο μυαλό όταν σκέφτεστε επίλυση των προβλημάτων της νέας γενιάς», το 27,8% απαντά ΣΥΡΙΖΑ-ΠΣ. Επιπρόσθετα, η πολιτικοποίηση των νέων παραμένει υψηλή, αλλά με τις ασάφειες και τις αντιφάσεις που έχουν επισημανθεί και σε άλλες έρευνες, στο πλαίσιο μιας νέας νοηματοδότησης εν γένει της πολιτικής. Αυτό που έχει ενδιαφέρον και αναδεικνύεται από το τρέχον «κύμα» είναι το πώς η αντιλήψεις και η αυτοσυνειδησία εμπεριέχουν αντιφάσεις (π.χ. υποστήριξη συντηρητικών θέσεων σε κάποια θέματα και προοδευτικών σε άλλων ή διάσταση μεταξύ αντικειμενικής ταξικής θέσης και υποκειμενικής ταξικής ένταξης) και κυρίως το πώς γενικά και ειδικά στην περίπτωση των νέων ανθρώπων αυτές διαμορφώνονται και επηρεάζονται και από το γενικότερο πολιτικό πλαίσιο και τον δημόσιο λόγο των κομμάτων και άλλων δημόσιων δρώντων.   Όπως έχει επισημάνει και στο παρελθόν το Ινστιτούτο Ν. Πουλαντζάς, τα σημάδια κρίσης της παραδοσιακής πολιτικοποίησης (λ.χ. χαμηλή εμπιστοσύνη προς τους θεσμούς) δεν φτάνουν ούτε μεταξύ των νέων στο σημείο της πλήρους απόρριψης. Για παράδειγμα, χαρακτηριστικό είναι το υψηλό επίπεδο ενδιαφέροντος για την πολιτική, αλλά και το γεγονός ότι φαίνεται οι νέοι και οι νέες να παίρνουν στα σοβαρά θέματα όπως η πολιτική ενημέρωση. Ακόμη, από το σύνολο των απαντήσεων προκύπτει η εικόνα μια γενιάς με συνολικά αυξημένη ενσυναίσθηση, υλιστικές και μεταϋλιστικές ανησυχίες και γενικά αριστερόστροφης σε πολιτικό επίπεδο. Ωστόσο, έχει αξία να επισημανθούν και οι ηλικιακές αλλά και οι έμφυλες διαφοροποιήσεις, καθώς σε συνθήκες έντασης της πόλωσης είναι ενδεχόμενο να εμφανιστούν αποκλίσεις και χάσματα εντός της ίδιας γενιάς, ως αποτέλεσμα της πύκνωσης του πολιτικού χρόνου κατά την τελευταία δεκαπενταετία. Αξίζει να σημειωθεί ότι το Ινστιτούτο Ν. Πουλαντζάς αναφέρει σχετικά με το σιδηροδρομικό δυστύχημα στα Τέμπη, το οποίο είχε ως θύματα κυρίως νέους ανθρώπους, «έρχεται να προστεθεί πάνω στο υπόστρωμα που καταγράφει η έρευνα αυτή, όπως και άλλες ανάλογες. Προς το παρόν έχει πυροδοτήσει συγκινητικές πρωτοβουλίες από μαθητές/τριες και άλλους νέους και νέες. Ωστόσο, είναι επιστημονικά πρώιμο, αλλά και ηθικά και συναισθηματικά ιδιαίτερα δύσκολο και λάθος να διατυπώσει κανείς εικασίες για το πώς θα επηρεάσει τη συνείδηση της νέας γενιάς. Δεν θα το επιχειρήσουμε». Τέλος, σημειώνεται ότι «η έρευνα αυτή πραγματοποιείται σε ετήσια βάση και αποτελεί μία από τις λίγες, αν όχι τη μόνη διαχρονική τέτοια έρευνα στη χώρα μας, η οποία καταγράφει σε σταθερή βάση μια σειρά από μεγέθη και δείκτες που αφορούν τις κοινωνικές και οικονομικές συνθήκες της ζωής, τις αντιλήψεις και αξίες, τις συνήθειες στην ενημέρωση, στη χρήση του ελεύθερου χρόνου, την αισθητική, αλλά κυρίως την πολιτικοποίηση των νέων ανθρώπων στη χώρα μας. Η εν λόγω έρευνα πραγματοποιείται και δημοσιοποιείται στο πρώτο τρίμηνο κάθε χρόνου και περιλαμβάνει ένα πλέγμα σταθερά επαναλαμβανόμενων ερωτήσεων, ώστε να είναι διαχρονικά συγκρίσιμα τα σχετικά ευρήματα και να καταγράφονται οι μεσοπρόθεσμες και μακροπρόθεσμες τάσεις, και ταυτόχρονα διαφορετικές ερωτήσεις και θεματικές που σχετίζονται με την εκάστοτε επικαιρότητα. Τα δεδομένα του 4ου “κύματος” της έρευνας (2023) συλλέχθηκαν κατά το δεύτερο δεκαήμερο του Φεβρουαρίου του 2023 μέσω του διαδικτυακού panel ερευνών της Prorata και τα ευρήματα του πρώτου μέρους της έρευνας που παρουσιάζονται εδώ διαρθρώνονται στις εξής γενικές θεματικές: Αναλυτικά η έρευνα:"
avgi.gr,https://www.avgi.gr//protoselido/441455_i-aygi-tis-tritis-7-martioy, ΠΡΩΤΟΣΕΛΙΔΟ, Η ΑΥΓΗ της Τρίτης 7 Μαρτίου,06.03.23 23:53,Αυγή Newsroom,"Ζητούνται απαντήσεις για την τραγωδία * Γιατί χαρίστηκαν 800 εκατομμύρια στην Hellenic Train; * Γιατί τοποθετήθηκε παρατύπως στη θέση αυτή ο σταθμάρχης; * Γιατί αγνοήθηκαν οι εξώδικες προειδοποιήσεις εργαζομένων και αντιπολίτευσης; * Γιατί παραμένουν στις θέσεις τους οι διευθύνοντες ΟΣΕ και ΕΡΓΟΣΕ; * Τέσσερις ημέρες πριν η ΡΑΣ χτυπούσε καμπανάκι * Ωμή παρέμβαση Μητσοτάκη στη Δικαιοσύνη * Υποκριτική συγγνώμη, προσχηματική παραίτηση * Στα ψηφοδέλτια της Ν.Δ. ο Καραμανλής Κιλιτσντάρογλου εναντίον Ερντογάν Τα βρήκαν τελικά οι έξι της αντιπολίτευσης ΑΣΕΠ Προχειρότητα και ζήτημα ίσης μεταχείρισης στον διαγωνισμό Μπάρμπαρα Κοπλ στην ΑΥΓΗ Η πρωτοπόρα στο πολιτικό ντοκιμαντέρ και βραβευμένη με δύο Οσκαρ μιλάει για τη νέα της ταινία Ρεπορτάζ από το 25ο Φεστιβάλ Ντοκιμαντέρ Θεσσαλονίκης Οι πολίτες αποδοκιμάζουν την κυβέρνηση για την ακρίβεια Πάνω από 1 στους 2 πολίτες θεωρούν πως τα κυβερνητικά μέτρα προσφέρουν σχεδόν μηδαμινή βοήθεια Το 44% περιορίζει τις βασικές του ανάγκες σύμφωνα με έρευνα της Opinion Poll για το ΕΕΑ Πριν φύγουν, θέλουν να ιδιωτικοποιήσουν και το νερό Αθώωση Τουλουπάκη Μήνυμα στους πολιτικούς ότι δεν είναι ανέγγιχτοι Κρυφτούλι της κυβέρνησης από τη LIBE Ως εδώ 24ωρη απεργία αύριο από ΑΔΕΔΥ και Εργατικό Κέντρο Αθήνας Αντικυβερνητικό τσουνάμι από συνδικάτα, γυναίκες, φοιτητές και μαθητές Μεγαλειώδεις συγκεντρώσεις για την τραγωδία στα Τέμπη τις προηγούμενες ημέρες"
avgi.gr,https://www.avgi.gr//koinonia/441454_anikanos-o-mitsotakis-den-dehomaste-ti-syggnomi-soy, ΚΟΙΝΩΝΙΑ, Ράδιο Αρβύλα / Ανίκανος ο Μητσοτάκης – Δεν δεχόμαστε τη συγγνώμη σου,06.03.23 23:41,Αυγή Newsroom,"Η πολύνεκρη τραγωδία στα Τέμπη έχει προκαλέσει έντονη συζήτηση στην δημόσια σφαίρα, καθώς πέρα από το συλλογικό πένθος της κοινωνίας και κυρίως της νέας γενιάς, υπάρχει μεγάλη οργή για την επικοινωνιακή διαχείριση της κυβέρνησης και του «συστήματος» που στηρίζει τον Μητσοτάκη. Σε αυτό το πλαίσιο τοποθετήθηκε και η εκπομπή των «Ράδιο Αρβύλα», με τον Αντώνη Κανάκη να ασκεί δριμεία κριτική στην κυβέρνηση και σε κάποιους δημοσιογράφους που αντί να βοηθήσουν να λάμψει η αλήθεια, έχουν σαν προτεραιότητα την επικοινωνιακή «προστασία» της κυβέρνησης. η πιο ολοκληρωμένη τοποθέτηση η σημερινή τους εκπομπή. να ακούσουμε και μερικές αλήθειες. #radioarvyla #τεμπη pic.twitter.com/JmDbISR02R «Όχι, η τραγωδία δεν οφείλεται σε ανθρώπινο λάθος. Οφείλεται στη δική σας ανικανότητα. Δεν δέχομαι τη συγγνώμη σου Κυριάκο. Ψάχνω να βρω έναν λόγο να την δεχτώ αλλά δεν βρίσκω. Δεν είναι αληθινή. Οι επικοινωνιολόγοι σου είπαν ότι πρέπει να ζητήσεις συγγνώμη πια» ανέφερε ο Αντώνης Κανάκης.  Παράλληλα οι Ράδιο Αρβύλα εξαπέλυσαν σφοδρή επίθεση στον Άδωνι Γεωργιάδη και στον Άρη Πορτοσάλτε, με τον υπουργό Ανάπυξης να εμφανίζεται ιδιαίτερα εκνευρισμένος και να απαντά μέσω Twitter. Ο κ. Κανάκης που είχε δίπλα του επί χρόνια ως κολλητό και συνεργάτη του κάποιον που έκανε ό,τι έκανε και δήλωσε ότι «δεν το είχε καταλάβει», αντί να κρύβεται από ντροπή το παίζει Τιμητής των πάντων και κατηγορεί τον καναλάρχη που δίνει βήμα στον ⁦@ArisPortosalte⁩ και εμένα! pic.twitter.com/c9sL7BpR8j "
avgi.gr,https://www.avgi.gr//politiki/441450_i-simerini-kybernisi-apotelei-parelthon, ΠΟΛΙΤΙΚΗ, Γιώργος Κύρτσος / Η σημερινή κυβέρνηση αποτελεί παρελθόν,06.03.23 22:42,Αυγή Newsroom,"Ο ανεξάρτητος Ευρωβουλευτής Γιώργος Κύρτσος μέσα από ανάρτησή του στο τουίτερ, σχολιάζει την πολιτική διαχείριση της κυβέρνησης Μητσοτάκη, η οποία ακόμη και την πολύνεκρη τραγωδία στα Τέμπη την διαχειρίστηκε με όρους επικοινωνίας. Πιο συγκεκριμένα, ο Γιώργος Κύρτσος ανέφερε ότι «η σημερινή κυβέρνηση αποτελεί παρελθόν. Δεν έχει το ηθικό και πολιτικό-ούτε το εκλογικό- ανάστημα να αντιμετωπίσει τα προβλήματα που δημιούργησε η επιδείνωσε». Παράλληλα, τονίζει ότι «το ενδιαφέρον περνάει στην επόμενη ημέρα, με τις δυσκολίες, τους φόβους αλλά και την ελπίδα για το αναγκαίο νέο ξεκίνημα». Η σημερινή κυβέρνηση αποτελεί παρελθόν.Δεν έχει το ηθικό και πολιτικό-ούτε το εκλογικό- ανάστημα να αντιμετωπίσει τα προβλήματα που δημιούργησε η επιδείνωσε.Το ενδιαφέρον περνάει στην επόμενη ημέρα,με τις δυσκολίες,τους φόβους αλλά και την ελπίδα για το αναγκαίο νέο ξεκίνημα. "
avgi.gr,https://www.avgi.gr//politiki/441449_antiperispasmos-mitsotaki-enopsei-eklogon-ta-peri-anthropinoy-lathoys, ΠΟΛΙΤΙΚΗ, FAZ για Τέμπη / Αντιπερισπασμός Μητσοτάκη ενόψει εκλογών τα περί ανθρώπινου λάθους,06.03.23 22:28,Αυγή Newsroom,"«Ο Κυριάκος Μητσοτάκης μάλλον δεν θα ξεφύγει και τόσο εύκολα με τέτοιες δικαιολογίες» εκτιμά ο αρθρογράφος της γερμανικής FAZ Μίχαελ Μάρτενς, αναφορικά με το τραγικό δυστύχημα στα Τέμπη, σημειώνοντας ότι τα περί ανθρώπινου λάθους του Έλληνα πρωθυπουργού είναι αντιπερισπασμός ενόψει εκλογών. Ο δημοσιογράφος, που είναι γνώστης της Ελλάδας, σε άρθρο του με τίτλο «Όταν οι πολιτικοί προτιμούν να πάρουν το αεροπλάνο» σημειώνει - με αφορμή το τραγικό δυστύχημα - ότι το σιδηροδρομικό δίκτυο της χώρας μας, «βρίσκεται σε άθλια κατάσταση».   «Εάν τώρα μετά από σχεδόν 4 χρόνια στην εξουσία ο πρωθυπουργός Κυριάκος Μητσοτάκης προσπαθεί να υποβαθμίσει το δυστύχημα με σχεδόν 60 νεκρούς ως ένα ανθρώπινο λάθος του σταθμάρχη Λάρισας, αυτό είναι πάνω από όλα ένας ελιγμός αντιπερισπασμού ενόψει των επικείμενων βουλευτικών εκλογών» τονίζει ο Μίχαελ Μάρτενς. Το δημοσίευμα της FAZ  Αρχικά ο αρθρογράφος περιγράφει αρχικά την διαδρομή Αθήνα - Θεσσαλονίκη, με το τρένο, ως μια από τις πιο όμορφες σιδηροδρομικές γραμμές της Ευρώπης, αλλά και ιστορική μαζί.   Αναφέρεται στην εντυπωσιακή γέφυρα πάνω από το ποτάμι του Γοργοπόταμου, όπου το 1942 ομάδα Βρετανών σαμποτέρ και Ελλήνων ανταρτών την ανατίναξε με αποτέλεσμα να διακοπεί επί εβδομάδες ο ανεφοδιασμός του Γερμανικού Αφρικανικού Σώματος, που εκτός από την Ιταλία, έκανε κι αυτήν τη διαδρομή. «Στη σημερινή Ελλάδα ωστόσο, η διαδρομή Αθήνα - Θεσσαλονίκη διαδραματίζει δευτερεύοντα ρόλο, οι περισσότεροι ταξιδεύουν με το αεροπλάνο ή χρησιμοποιούν τον αυτοκινητόδρομο και αμέσως μετά το τρένο.  Όπως παντού στην νοτιοανατολική Ευρώπη, έτσι και στην Ελλάδα, το δίκτυο φέρνει σημάδια εγκατάλειψης δεκαετιών. Το 2018 η Ελλάδα διαθέτει σε χρήση μικρότερο σιδηροδρομικό δίκτυο από ότι το 1938» γράφει ο Μάρτενς.  Ο Γερμανός αρθρογράφος επισημαίνει, σύμφωνα με την DW, ότι πολλές φορές στο παρελθόν επισημάνθηκαν δημόσια οι ελλείψεις και έγιναν προειδοποιήσεις.  «Εάν τώρα μετά από σχεδόν 4 χρόνια στην εξουσία ο πρωθυπουργός Κυριάκος Μητσοτάκης προσπαθεί να υποβαθμίσει το δυστύχημα με σχεδόν 60 νεκρούς ως ένα ανθρώπινο λάθος του σταθμάρχη Λάρισας, αυτό είναι πάνω από όλα ένας ελιγμός αντιπερισπασμού ενόψει των επικείμενων βουλευτικών εκλογών.  Οι πρώτες διαδηλώσεις δείχνουν ότι ο Μητσοτάκης μάλλον δεν θα ξεφύγει και τόσο εύκολα με τέτοιες δικαιολογίες. Η αποτυχία είναι συστημική και κρατά χρόνια. Αλλά και οι δηλώσεις της αριστερής αντιπολίτευσης ότι η τραγωδία οφείλεται αποκλειστικά στα μέτρα λιτότητας και τις αναγκαστικές ιδιωτικοποιήσεις, ενώ όλα πριν ήταν μια χαρά, είναι πολύ κοντόφθαλμες. Διότι δεν ήταν έτσι. Η Ελλάδα είχε μεγάλες δυσκολίες να βρει το 2017 επενδυτή για την κρατική ΤΡΑΙΝΟΣΕ. Τα υποτιθέμενα ασημικά δεν ήταν καθόλου ασημικά». Ο Γερμανός αρθρογράφος παραθέτει κι ένα αρνητικό ρεκόρ από το Μεσογειακό Ινστιτούτο Ερευνητικού Ρεπορτάζ, σύμφωνα με το οποίο από το 2010 μέχρι το 2018  στην Ελλάδα έχασαν τη ζωή τους σε σιδηροδρομικά δυστυχήματα 137 άνθρωποι και περίπου 100 τραυματίστηκαν. Σε αναλογία μεγέθους και συχνότητας κυκλοφορίας στο σιδηροδρομικό δίκτυο αποτελεί μια θλιβερή πρωτιά στην ΕΕ. «Είναι αμφίβολο αν το τελευταίο δυστύχημα θα αλλάξει κάτι» είναι η πρόβλεψή του. «Οι πολιτικοί στα Βαλκάνια πετούν ή οδηγούν, δεν παίρνουν τρένο, κι έτσι δεν παρατηρούν την άθλια κατάσταση των σιδηροτροχιών και πολλών σταθμών στις χώρες τους. Στην Ελλάδα η Κίνα δείχνει το μεγαλύτερο ενδιαφέρον για επέκταση του σιδηροδρομικού δικτύου επιδιώκοντας καλύτερη σύνδεση ανάμεσα στο λιμάνι του Πειραιά, που ακμάζει, και την Πράγα. Πρόσφατα μάλιστα έγινε γνωστό ότι προωθεί τον εκσυγχρονισμό της γραμμής Βελιγράδι - Νις» αναφέρεται στο δημοσίευμα. "
avgi.gr,https://www.avgi.gr//athlitika/441447_aneti-epikratisi-kai-epistrofi-stin-koryfi-gia-trifylli, ΑΘΛΗΤΙΚΑ, Παναθηναϊκός-Παναιτωλικός / Άνετη επικράτηση και επιστροφή στην κορυφή για το «τριφύλλι» ,06.03.23 21:58,Αυγή Newsroom,"Στον αγώνα μεταξύ του Παναθηναϊκού με τον Παναιτωλικό, οι ποδοσφαιριστές τίμησαν την μνήμη των θυμάτων της πολύνεκρης τραγωδίας στα Τέμπη, αποτυπώνοντας το συλλογικό αίσθημα που υπάρχει στην ελληνική κοινωνία. Στο καθαρά αγωνιστικό κομμάτι, ο Παναθηναϊκός πήγε μία νίκη «χρυσάφι», καθώς νίκησε 2-0 τον Παναιτωλικό, στο πλαίσιο της 25ης αγωνιστικής. Οι δύο Αργεντινοί Ντάνιελ Μαντσίνι (62’) και Σεμπαστιάν Παλάσιος (85’) «καθάρισαν» το τρίποντο για τους «πράσινους» που είχαν και τρία δοκάρια. Με τη νίκη αυτή, οι «πράσινοι» επέστρεψαν στην κορυφή του πρωταθλήματος, με ματς παραπάνω από την ΑΕΚ."
avgi.gr,https://www.avgi.gr//gallery/podcasts/441444_i-nd-ypobathmise-syneidita-tis-ypodomes-toy-sidirodromoy-kai-ta-systimata,,  Γιώργος Βασιλειάδης / Η ΝΔ υποβάθμισε συνειδητά τις υποδομές του σιδηρόδρομου και τα συστήματα ασφαλείας ,06.03.23 21:29,,
avgi.gr,https://www.avgi.gr//koinonia/441443_mparaz-kinitopoiiseon-tin-tetarti-poioi-apergoyn, ΚΟΙΝΩΝΙΑ, Τραγωδία στα Τέμπη / Μπαράζ κινητοποιήσεων την Τετάρτη - Ποιοι απεργούν ,06.03.23 21:13,Αυγή Newsroom,"Σωματεία, συνδικάτα, φορείς και συλλογικότητες καλούν σε κινητοποιήσεις την Τετάρτη 8 Μαρτίου, ζητώντας να αποδοθούν ευθύνες και δοθούν απαντήσεις για την τραγωδία στα Τέμπη. Η ΑΔΕΔΥ προκήρυξε 24ωρη απεργία (8/3) και καλεί σε συγκέντρωση στις 12.30 το μεσημέρι την ίδια ημέρα στην πλατεία Κλαυθμώνος. «Να απαιτήσουμε μαζί με όλους τους εργαζόμενους και το λαό να μπει τέρμα στη πολιτική των ιδιωτικοποιήσεων και να αποδοθούν οι πραγματικές ευθύνες για το δολοφονικό έγκλημα των Τεμπών» αναφέρεται μεταξύ άλλων στην ανακοίνωσή της. «Τις μαζικές και δυναμικές κινητοποιήσεις, των εργαζομένων και της νεολαίας  που απαιτούν να μην υπάρχει καμία ανοχή και καμία συγκάλυψη για το έγκλημα στα Τέμπη» χαιρετίζει η ΔΟΕ, η οποία ανακοίνωσε ότι θα συμμετέχει επίσης στην απεργία της 8ης Μαρτίου και στη συγκέντρωση διαμαρτυρίας. «Καταδικάζουμε την καταστολή και την απόπειρα φίμωσης της κοινωνίας. Ο λαός δεν μπορεί να γίνει ξανά μάρτυρας σε ένα προδιαγεγραμμένο έγκλημα» τονίζει στην ανακοίνωσή της προσθέτοντας, μεταξύ άλλων ότι: «Όλοι οι εκπαιδευτικοί μαζί με τους γονείς και τους μαθητές μας μπορούμε να δείξουμε τη δύναμή μας και την απόφασή μας να μην σιωπήσουμε και να απαιτήσουμε, οργανωμένα, να αποδοθούν οι ευθύνες χωρίς συμψηφισμούς και συγκαλύψεις». Μαθητές και φοιτητές κάνουν επίσης κάλεσμα για το συλλαλητήριο της Τετάρτης. «Την Τετάρτη 8 Μάρτη κλείνουμε τη σχολή μας και συμμετέχουμε στο συλλαλητήριο φοιτητών-μαθητών-εργαζομένων στις 12:00 στα Προπύλαια. Προχωράμε σε νέο συντονισμό φοιτητικών συλλόγων μετά την πορεία» αναφέρεται σε κοινή απόφαση φοιτητικών συλλόγων της Αθήνας. Τα Εργατικά Κέντρα Αθήνας και Πειραιά συμμετέχοντας στις κινητοποιήσεις, προχωρούν επίσης σε 24ώρη απεργία την Τετάρτη όπως και η Ομοσπονδία Γυναικών Ελλάδας η οποία καλεί σε απεργιακές συγκεντρώσεις στις 8 Μαρτίου, που είναι και η Ημέρα της Γυναίκας. «Ενώνουμε τις φωνές μας με τα εργατικά σωματεία και συμμετέχουμε στις απεργιακές συγκεντρώσεις των συνδικάτων την Τετάρτη 8 Μάρτη σε όλη τη χώρα και στην Αθήνα στις 12.30 μ.μ. στα Προπύλαια» αναφέρεται μεταξύ άλλων στην σχετική ανακοίνωση. Στο μεταξύ, τη συνέχιση των απεργιακών κινητοποιήσεών τους μέχρι τις 8 Μαρτίου αποφάσισαν τα σωματεία εργαζομένων στη Hellenic Train και τον ΟΣΕ. Οι εργαζόμενοι, που και σήμερα κάνουν 24ωρη απεργία, συνεχίζουν τη μάχη «για την ασφαλή κυκλοφορία των τρένων αλλά και για να λάμψει η αλήθεια, και να βρεθούν οι ένοχοι του τραγικού σιδηροδρομικού δυστυχήματος,  όσο ψηλά κι αν βρίσκονται». Στις κινητοποιήσεις συμμετέχουν το Σωματείο Εργαζομένων Προσωπικού ΤΡΑΙΝΟΣΕ, η Πανελλήνια Ένωση Προσωπικού ΤΡΑΙΝΟΣΕ και η Πανελλήνια Ένωση Προσωπικού Έλξης. Σε 24ωρη απεργία προχωρούν από τις 6 το πρωί της Τετάρτης (8/3) τα λεωφορεία και τα τρόλεϊ μετά από απόφαση του Σωματείου Τεχνικών και εργαζομένων ΟΑΣΑ-ΟΣΥ, με αφορμή το τραγικό σιδηροδρομικό δυστύχημα στα Τέμπη. Το σωματείο εργαζομένων καλώντας την ίδια ημέρα στο συλλαλητήριο στις 13:00 στην πλατεία Συντάγματος, ξεκαθαρίζει ότι «στεκόμαστε τόσο πλευρό των εργαζομένων στον ΟΣΕ όσο και τους συγγενείς των θυμάτων στο τραγικό δυστύχημα στα Τέμπη κι απαιτούμε να αποδοθούν ευθύνες εκεί που πρέπει». Η Πανελλήνια Ναυτική Ομοσπονδία, κήρυξε επίσης 24ωρη απεργία την Τετάρτη, σε όλες τις κατηγορίες πλοίων που αναχωρούν από το λιμάνι του Πειραιά. Η κινητοποίηση αρχίζει στο 00.01 τα ξημερώματα της Τετάρτης έως στις 24.00 της ίδιας ημέρας. Στην ανακοίνωση αναφέρεται ακόμα ότι η ΠΝΟ «απαιτεί την πλήρη διαλεύκανση όλων των πτυχών της σύγκρουσης των δύο τρένων και τη λήψη όλων εκείνων των μέτρων που απαιτούνται για ασφαλείς χερσαίες και θαλάσσιες μεταφορές και συγκοινωνίες».  Με την σειρά του το διοικητικό συμβούλιο της ΠΕΠΡΝ (Πανελλήνια Ένωση Πληρωμάτων Ρυμουλκών & Ναυαγοσωστικών) αποφάσισε ομόφωνα να συμμετάσχει στην 24ωρη Παν-Πειραϊκή απεργία που κήρυξε η ΠΝΟ. 24ωρη απεργία ανακοίνωσε και Πανελλήνια Ένωση Ναυτών Εμπορικού Ναυτικού (ΠΕΝΕΝ) για την Τετάρτη 8/3 και συγκεκριμένα από τις 00:01 έως 24:00. Υπενθυμίζεται ότι σήμερα Δευτέρα (6/3) πλήθος φοιτητών συγκεντρώθηκε στο Υπουργείο Υποδομών και Μεταφορών, πραγματοποιώντας δράση διαμαρτυρίας για το δυστύχημα στα Τέμπη. Διαμαρτυρία των φοιτητών στο Υπουργείο Μεταφορών και Υποδομών για τους συναδέλφους τους που χάθηκαν στα Τέμπη.Περισσότερα εδώ: https://t.co/LNY48FWNfN pic.twitter.com/5fPFofLsOe  Eκεί οι φοιτητές είχαν βάλει στην σειρά καρέκλες και είχαν τοποθετήσει πάνω κόκκινα γαρύφαλλα, στη μνήμη των συμφοιτητών τους που χάθηκαν. Στον χώρο είχαν αναρτήσει πανό με κεντρικό μήνυμα «οι συμφοιτητές μας λείπουν»."
avgi.gr,https://www.avgi.gr//koinonia/441442_i-profitiki-epistoli-ston-ose-4-meres-prin-tin-tragodia, ΚΟΙΝΩΝΙΑ, Ρυθμιστική Αρχή Σιδηροδρόμων / Η «προφητική» επιστολή στον ΟΣΕ 4 μέρες πριν την τραγωδία,06.03.23 20:42,Αυγή Newsroom,"Η Ρυθμιστική Αρχή Σιδηροδρόμων με επιστολή που είχε στείλει στον ΟΣΕ τέσσερις ημέρες πριν την τραγωδία στα Τέμπη, ζητούσε να μάθει για τους απανωτούς εκτροχιασμούς, εάν έχει διερευνήσει περαιτέρω τις αιτίες των λαθών και αν αυτά οφείλονται σε ελλιπή εκπαίδευση ή κούραση των εργαζομένων Όπως μεταδίδει το ethnos.gr, προφητικά ως προς τον κομβικό ρόλο των σταθμαρχών και της σημασίας της εκπαίδευσης και της εμπειρίας τους, η ΡΑΣ έλεγε τα εξής: «Όσον αφορά στη μη ορθή διευθέτηση της αλλαγής τροχιάς από σταθμάρχη θα θέλαμε να μας ενημερώσετε αν αναλύθηκαν περαιτέρω οι παράγοντες που οδήγησαν το προσωπικό του ΟΣΕ σε αυτό (ελλιπής εκπαίδευση, κόπωση προσωπικού, άλλοι παράγοντες) και αν λήφθηκαν ή πρόκειται να ληφθούν μέτρα για την αντιμετώπισή τους». Για το ζήτημα μάλιστα της διαχείρισης της κυκλοφορίας και της λειτουργίας του συστήματος τηλεδιοίκησης ο ΟΣΕ είχε ενημερωθεί πως θα αποτελούσε αντικείμενο εποπτικών ελέγχων και τη φετινή χρονιά. Αξίζει να σημειωθεί ότι όπως παγιως συμβαίνει, τα έγγραφα της Ρυθμιστικής Αρχής κοινοποιούνται και στο υπουργείο Υποδομών και Μεταφορών. Η αλληλογραφία μεταξύ των δύο πλευρών είχε ξεκινήσει με την επιστολή της Αρχής, η οποία ζητούσε ενημέρωση για τους δύο απανωτούς εκτροχιασμούς στο δίκτυο σε διάστημα δέκα ημερών τον περασμένο Οκτώβριο στο Λιανοκλάδι και την Τιθορέα. Στην περίπτωση του δεύτερου μάλιστα η μετωπική σύγκρουση με άλλο σταθμευμένο τρένο είχε αποφευχθεί στο παρά πέντε. Το περιστατικό οδηγεί τη ΡΑΣ στην αποστολή επιστολής προς τον ΟΣΕ στις 26 Οκτωβρίου 2022, με την οποία ζητά ενημέρωση για την ασφάλεια κυκλοφορίας στο δίκτυο αναφορικά με εκτροχιασμούς σε αλλαγές τροχιάς. Σύμφωνα με το ethnos.gr, ο ΟΣΕ στο δικό του απαντητικό έγγραφο, αλλά και σε ανακοίνωση στον Τύπο αποδίδει τον εκτροχιασμό στην Τιθορέα σε «λάθος χειρισμό στην αλλαγή τροχιάς κατά την είσοδο του συρμού στο Σταθμό της Τιθορέας». Απαντά στη ΡΑΣ ότι η αποκατάστασης των βλαβών στις αλλαγές τροχιάς είναι ευθύνη της ΕΡΓΟΣΕ καθώς το έργο δεν έχει παραληφθεί ακόμα. Ωστόσο η ΡΑΣ επιμένει και με νέο έγγραφό της στις 24 Φεβρουαρίου 2023, δηλαδή μόλις τέσσερεις ημέρες πριν την τραγωδία των Τεμπών σε δεύτερη επιστολή της προς τον ΟΣΕ σημειώνει επί της ουσίας πως η μη παραλαβη του έργου δε βγάζει τον Οργανισμό από το κάδρο των ευθυνών εφόσον αυτό βρίσκεται στο δίκτυο εν λειτουργία: «...ο ΟΣΕ ως υπεύθυνος λειτουργίας της υποδομής, ρύθμισης και ελέγχου κυκλοφορίας θα πρέπει να έχει άμεση και συνεχή ενημέρωση για τη συντήρησή της», επισημαίνεται στην επιστολή. Ξεκαθαρίζεί επίσης πως «το προαναφερθέν ισχύει και σε περιπτώσεις που δεν έχει γίνει οριστική παραλαβή κάποιου έργου που γίνεται στο εν λειτουργία σιδηροδρομικό δίκτυο». Για το λόγο αυτό η Αρχή ζητά λεπτομερή ενημέρωση «για τις ενέργειες στις οποίες έχετε προβεί ή σκοπεύετε να προβείτε προκειμένου να λυθεί το πρόβλημα της μη έγκαιρης αποκατάστασης βλαβών σε αλλαγές τροχιάς»."
avgi.gr,https://www.avgi.gr//athlitika/441440_pare-me-otan-ftaseis-mayra-kapnogona-gia-tin-tragodia-sta-tempi, ΑΘΛΗΤΙΚΑ, Παναθηναϊκός – Παναιτωλικός / «Πάρε με όταν φτάσεις» - Μαύρα καπνογόνα για την τραγωδία στα Τέμπη,06.03.23 20:18,Αυγή Newsroom,"Η πολύνεκρη τραγωδία στα Τέμπη έχει βυθίσει τη χώρα στην θλίψη και τον πόνο. Δεν θα γινόταν ο αθλητισμός να είναι αποκομμένος από το συλλογικό θρήνος. Είναι ενδεικτικό, ότι η Super League τίμησε τη μνήμη των θυμάτων, τηρώντας σιγή πριν από κάθε ματς, ενώ από την μεριά τους και οι φίλαθλοι εξέφρασαν τα δικά τους «μηνύματα». Σε αυτό το πλαίσιο κινήθηκε και ο αγώνας μεταξύ του Παναθηναϊκού με τον Παναιτωλικό, για την 25η αγωνιστική.   Οι παίκτες των δύο ομάδων έκαναν ζέσταμα με μαύρα μπλουζάκια, τα οποία έγραφαν το μήνυμα «Πάρε με όταν φτάσεις». Επίσης, μετά το ενός λεπτού σιγή, οι φίλοι του ΠαναθηναΪκού άναψαν μαύρα καπνογόνα, στέλνοντας το δικό του μήνυμα για την τραγωδία στα Τέμπη."
avgi.gr,https://www.avgi.gr//koinonia/441431_taytopoiithikan-55-thymata-anazitoyntai-2-agnooymenoi, ΚΟΙΝΩΝΙΑ, Τέμπη / Ταυτοποιήθηκαν 55 θύματα - Αναζητούνται 2 αγνοούμενοι ,06.03.23 19:23,Αυγή Newsroom,"Αναζητούνται δύο αγνοούμενοι από το το τραγικό σιδηροδρομικό δυστύχημα στα Τέμπη, ενώ 55 θύματα, από τα 57, έχουν ταυτοποιηθεί επισήμως. Σύμφωνα με τα στοιχεία της αστυνομίας πρόκειται για μια δηλωθείσα αγνοούμενη και έναν αγνώστων -προς το παρόν - στοιχείων αγνοούμενο, όπως αναφέρεται σε σχετική ανακοίνωση του κυβερνητικού κλιμακίου υπό τον υφυπουργό στον πρωθυπουργό Χρήστο Τριαντόπουλο, που βρίσκεται στην Λάρισα και ολοκλήρωσε το έργο συντονισμού στο πεδίο των δράσεων και ενεργειών μετά το δυστύχημα. Βάσει των στοιχείων της ΕΛΑΣ έχουν επισήμως ταυτοποιηθεί 55 θύματα, για τα οποία έχουν ενημερωθεί οι οικογένειες και έχουν παραδοθεί οι σοροί (51) ή έχει δρομολογηθεί η παραλαβή τους από τις οικογένειές τους (4).  Σύμφωνα με τα στοιχεία από το Υπουργείο Υγείας, οι τραυματίες που νοσηλεύονται σε 4 νοσοκομεία είναι 20, εκ των οποίων οι 7 είναι σε Μονάδες Εντατικής Θεραπείας. Παράλληλα 61 τραυματίες έχουν εξέλθει της νοσηλείας τις προηγούμενες ημέρες. Σύμφωνα με τα στοιχεία και την εικόνα από όλους τους εμπλεκόμενους στο έργο συλλογής και αποκατάστασης στο πεδίο του τραγικού δυστυχήματος, έχουν περισυλλεχθεί και μεταφερθεί σε ειδικά διαμορφωμένο χώρο τα συντρίμμια και τα βαγόνια του τραγικού δυστυχήματος των δύο αμαξοστοιχιών, που περιλάμβανε 24 βαγόνια/μηχανές συνολικού βάρους κοντά στους 2.000 τόνους, ενώ ο χώρος έχει αποκατασταθεί."
avgi.gr,https://www.avgi.gr//koinonia/441428_24ori-pan-peiraiki-apergia-sta-ploia-tin-tetarti, ΚΟΙΝΩΝΙΑ, ΠΝΟ / 24ώρη Παν-Πειραϊκή απεργία στα πλοία την Τετάρτη ,06.03.23 18:35,Αυγή Newsroom,"Δεμένα στα λιμάνια θα παραμείνουν τα πλοία την Τετάρτη 8/3, με την ΠΝΟ να συμμετέχει στις κινητοποιήσεις, για την σιδηροδρομική τραγωδία στα Τέμπη. Ειδικότερα η Πανελλήνια Ναυτική Ομοσπονδία, κήρυξε 24ωρη απεργία σε όλες τις κατηγορίες πλοίων που αναχωρούν από το λιμάνι του Πειραιά. Η κινητοποίηση αρχίζει στο 00.01 τα ξημερώματα της Τετάρτης έως στις 24.00 της ίδιας ημέρας. Στην ανακοίνωση αναφέρεται ακόμα ότι η ΠΝΟ «απαιτεί την πλήρη διαλεύκανση όλων των πτυχών της σύγκρουσης των δύο τρένων και τη λήψη όλων εκείνων των μέτρων που απαιτούνται για ασφαλείς χερσαίες και θαλάσσιες μεταφορές και συγκοινωνίες».  Σημειώνεται ότι με την σειρά του το διοικητικό συμβούλιο της ΠΕΠΡΝ (Πανελλήνια Ένωση Πληρωμάτων Ρυμουλκών & Ναυαγοσωστικών) αποφάσισε ομόφωνα να συμμετάσχει στην 24ωρη Παν-Πειραϊκή απεργία που κήρυξε η ΠΝΟ."
avgi.gr,https://www.avgi.gr//koinonia/441426_martyria-epizonta-ypirhan-sto-treno-kai-alloi-epibates, ΚΟΙΝΩΝΙΑ, Τέμπη / Μαρτυρία επιζώντα - «Υπήρχαν στο τρένο και άλλοι επιβάτες»,06.03.23 18:07,Αυγή Newsroom,"Ο Βασίλης Νεθερίδης, ένας από τους επιβάτες του μοιραίου τρένου που συγκρούστηκε με εμπορική αμαξοστοιχία στα Τέμπη, μίλησε για την τραγωδία, αναφέροντας ότι ήταν ένα ζευγάρι τουριστών, των οποίων τα ονόματα δεν έχει δει πουθενά. Ο 20χρονος επιζών είπε στο Mega ότι είχε δει το ζευγάρι στο κυλικείο του τρένου, λίγα δευτερόλεπτα πριν την έκρηξη. «Ήταν ένα ζευγάρι Άγγλων, οι οποίοι μάλλον δεν βρέθηκαν ή δεν ταυτοποιήθηκαν, δεν γνωρίζω. Απλά θεώρησα πως θα ήταν καλό να ενημερώσω. Ήταν ένα ζευγάρι 40-50 ετών. Και δεν έχει ακουστεί κάτι για αυτούς τους ανθρώπους» ανέφερε μεταξύ άλλων.  Απαντώντας σε ερώτημα αν μπορεί να βγήκαν (σ.σ. από το κυλικείο) την ώρα που έβγαινε και εκείνος, σημείωσε ότι «εγώ όταν βγήκα από το κυλικείο περπάτησα πέντε δευτερόλεπτα και έγινε το μπαμ. Δεν πρόλαβε κάποιος άλλος να βγει». Ο νεαρός είπε επίσης ότι ήταν και ένας Ρουμάνος, ο οποίος καθόταν δίπλα του και για τον οποίο επίσης δεν έχει ακουστεί κάτι. Ακούστε το σχετικό απόσπασμα από το 3:50 του βίντεο"
avgi.gr,https://www.avgi.gr//koinonia/441422_taytopoiithike-33hronos-apo-mpagklantes, ΚΟΙΝΩΝΙΑ, Τέμπη / Ταυτοποιήθηκε 33χρονος από το Μπαγκλαντές,06.03.23 17:43,Αυγή Newsroom,"Άλλο ένα θύμα της πολύνεκρης τραγωδίας στα Τέμπη ταυτοποιήθηκε. Πρόκειται για τον 33χρονο Μχαμάντ-Εντρίζ Μία, μετανάστης από το Μπαγκλαντέζ, που εργαζόταν τα τελευταία χρόνια ως μικροπωλητής. Πιο συγκεκριμένα, ο Μοχαμάντ-Εντρίζ Μία, 33 επέβαινε στην αμαξοστοιχία IC-62 και ταξίδευε από την Αθήνα προς τη Θεσσαλονίκη. Τα στοιχεία του άτυχου μετανάστη ταυτοποιήθηκαν τη Δευτέρα, (06.03.2023), όπως ανακοίνωσε ο δικηγόρος της οικογένειας. Με βάση τα λεγόμενα του δικηγόρου, Θανάσης Χατζάκου, δείγμα DNA από τον 33χρονο πάρθηκε από οδοντόβουρτσα που υπήρχε στο σπίτι του και ταυτοποιήθηκε με βιολογικό υλικό που συγκεντρώθηκε από τον τόπο του δυστυχήματος. Επίσης, κατά τον κ. Χατζάκο, ο Μοχαμάντ-Εντρίζ Μία εργαζόταν στην Ελλάδα ως μικροπωλητής και είχε κατέβει για τις ανάγκες της δουλειάς του στην Αθήνα. Την εξαφάνισή του είχε δηλώσει στις αστυνομικές αρχές ένας φίλος του ομοεθνής, ο οποίος γνώριζε για το ταξίδι."
avgi.gr,https://www.avgi.gr//koinonia/441420_traboyn-heirofreno-tin-tetarti-24ori-apergia, ΚΟΙΝΩΝΙΑ, Λεωφορεία - Τρόλεϊ / Τραβούν χειρόφρενο την Τετάρτη - 24ωρη απεργία,06.03.23 17:25,Αυγή Newsroom,"Σε 24ωρη απεργία προχωρούν από τις 6 το πρωί της Τετάρτης (8/3) τα λεωφορεία και τα τρόλεϊ μετά από απόφαση του Σωματείου Τεχνικών και εργαζομένων ΟΑΣΑ-ΟΣΥ, με αφορμή το τραγικό σιδηροδρομικό δυστύχημα στα Τέμπη. Το σωματείο εργαζομένων καλώντας την ίδια ημέρα στο συλλαλητήριο στις 13:00 στην πλατεία Συντάγματος, ξεκαθαρίζει ότι «στεκόμαστε τόσο πλευρό των εργαζομένων στον ΟΣΕ όσο και τους συγγενείς των θυμάτων στο τραγικό δυστύχημα στα Τέμπη κι απαιτούμε να αποδοθούν ευθύνες εκεί που πρέπει». «Για εμάς η προστασία της ανθρώπινης ζωής και οι σύγχρονες και ασφαλείς μαζικές Μεταφορές είναι αδιαπραγμάτευτα. Οι μεταφορές είναι κοινωνικό αγαθό και όχι εμπόρευμα» τονίζει το ίδιο σωματείο των τεχνικών και των εργαζομένων. Υπενθυμίζεται ότι την Τετάρτη η ΑΔΕΔΥ προκήρυξε 24ωρη απεργία στο δημόσιο τομέα."
avgi.gr,https://www.avgi.gr//athlitika/441416_ofeila-san-anthropos-na-stirixo-pano-gia-ta-tempi, ΑΘΛΗΤΙΚΑ, Λουκάς Μαυροκεφαλίδης / Όφειλα σαν άνθρωπος να στηρίξω το πανό για τα Τέμπη,06.03.23 16:39,Αυγή Newsroom,"Θέση για την ηχηρή του παρέμβαση με την οποία απέτρεψε να κατεβεί το πανό για τα Τέμπη από τον αγώνα του Ιωνικού με την ΑΕΚ για την 17η αγωνιστική της Basket League πήρε ο Λουκάς Μαυροκεφαλίδης. Όπως αναφέρει ο αρχηγός του Ιωνικού σε ανάρτησή του στα social media, «οι οργανωμένοι φίλαθλοι του Ιωνικού Νίκαιας ανάρτησαν ένα πανό στο παιχνίδι του Σαββάτου με την ΑΕΚ. Όφειλα σαν άνθρωπος και αρχηγός της ομάδας μου να στηρίξω την κίνηση ως ένδειξη πένθους προς τα θύματα του δυστυχήματος στα Τέμπη. Ευχαριστώ όλους όσους προσπάθησαν να επικοινωνήσουν μαζί μου, όμως αυτές τις στιγμές ας σεβαστούμε τα θύματα και τις οικογένειές τους». Υπενθυμίζεται ότι στον αγώνα μεταξύ Ιωνικού Νικαίας-ΑΕΚ, οι φίλαθλοι των γηπεδούχων είχαν αναρτήσει ένα πανό για την τραγωδία στα Τέμπη το οποίο έγραφε: «Δεν ήταν ανθρώπινο λάθος αλλά ούτε και ατύχημα, την κρατική δολοφονία την βαφτίσατε δυστύχημα». Οι διαιτητές της αναμέτρησης ζήτησαν να κατέβει το εν λόγω πανό προκειμένου να ξεκινήσει το παιχνίδι αλλά κατόπιν παρέμβασης του Λουκά Μαυροκεφαλίδη, κάτι τέτοιο δεν έγινε. Ο αρχηγός του Ιωνικού εξήγησε ότι κάτι τέτοιο θα ήταν ασέβεια προς τα θύματα και τις οικογένειές του με αποτέλεσμα το πανό να παραμείνει και το παιχνίδι να διεξαχθεί κανονικά."
avgi.gr,https://www.avgi.gr//politiki/441415_pseytikes-paraitiseis-alithino-prosopo-tis-kybernisis, ΠΟΛΙΤΙΚΗ, ΣΥΡΙΖΑ για Καραμανλή / Ψεύτικες παραιτήσεις το αληθινό πρόσωπο της κυβέρνησης,06.03.23 16:34,Αυγή Newsroom,"Σκληρή ανακοίνωση κατά της στάσης του Κυριάκου Μητσοτάκη και της κυβέρνησή του απέναντι στην φονική σύγκρουση στα Τέμπη εξέδωσε το γραφείο Τύπου του ΣΥΡΙΖΑ. Το κόμμα της αξιωματικής αντιπολίτευσης δηκτικά σχολιάζει ότι ο Γιάννης Οικονόμου σήμερα αποκάλυψε πως τις τελευταίες μέρες έχουμε γίνει μάρτυρες στημένων δηλώσεων. Η Κουμουνδούρου μιλά επίσης για υποκριτικές συγγνώμες και ψεύτικες παραιτήσεις με αφορμή την υποψηφιότητα του παραιτηθέντος υπουργού Μεταφορών Κώστα Καραμανλή στο ψηφοδέλτιο της Νέας Δημοκρατίας. Συγκεκριμένα ο ΣΥΡΙΖΑ αναφέρει πως «ο κος Οικονόμου αποκάλυψε σήμερα ότι η «αντικειμενική ευθύνη» Καραμανλή έχει ημερομηνία λήξης, αφού σε λίγες ημέρες θα είναι υποψήφιος στις εκλογές. Στημένες δηλώσεις, υποκριτικές συγγνώμες, ψεύτικες παραιτήσεις». «Αυτό είναι το αληθινό πρόσωπο της κυβέρνησης Μητσοτάκη» τονίζει με έμφαση το Γραφείο Τύπου του ΣΥΡΙΖΑ -ΠΣ. Από την πλευρά του ο βουλευτής του ΣΥΡΙΖΑ και τομεάρχης Υποδομών και Μεταφορών, Νίκος Παππάς σχολίασε καυστικά πως «ανακοινώθηκε και επισήμως η υποψηφιότητα του Κώστα Καραμανλή. Άρα δεν είχαμε παραίτηση. Είχαμε απόκρυψη». Ο Νίκος Παππάς σημείωσε με νόημα σε ανάρτησή του στο Facebook πως «τώρα που θα είναι υποψήφιος, οφείλει να βγει να μιλήσει. Έχει κάθε δικαίωμα να είναι υποψήφιος. Δεν έχει κανένα δικαίωμα, πλέον, να κρύβεται».  Υπενθυμίζεται ότι στο σημερινό press room ο κυβερνητικός εκπρόσωπος Γιάννης Οικονόμου ερωτηθείς σχετικά υποστήριξε ότι «από την πλευρά της ΝΔ και του κου Καραμανλή δεν υπάρχει πρόθεση να μην είναι υποψήφιος στις βουλευτικές εκλογές». Ο Γιάννης Οικονόμου χαρακτήρισε «γενναία» την ανάληψη της πολιτικής αντικειμενικής ευθύνης, παρότι υπάρχει αλληλουχία γεγονότων και διαχρονικών παθογενειών. Είναι πράξη που τιμά τον κ. Καραμανλή στο επίπεδο αυτό» σημείωσε ο κυβερνητικός εκπρόσωπος."
avgi.gr,https://www.avgi.gr//koinonia/441409_orgi-ton-ergazomenon-me-methodeyseis-i-stasy-toys-sernei-sta-dikastiria, ΚΟΙΝΩΝΙΑ, Μετρό / Οργή των εργαζομένων -Με μεθοδεύσεις η ΣΤΑΣΥ τους σέρνει στα δικαστήρια,06.03.23 16:05,Αυγή Newsroom,"Η διοίκηση της ΣΤΑ.ΣΥ, υπηρετώντας κατά γράμμα την πάγια τακτική της κυβέρνησης, συνεχίζει να σέρνει στα δικαστήρια τους εργαζόμενους που αγωνίζονται μέσω της απεργίας και ειδικότερα μετά το δυστύχημα στα Τέμπη, για καλύτερες συνθήκες εργασίας, αλλά και για ασφάλεια στους σιδηροδρόμους. Το σωματείο εργαζομένων στην ΣΤΑ.ΣΥ., καταγγέλλει πως η πάγια τακτική της κυβέρνησης δια των Διοικήσεων των εταιριών του Δημοσίου είναι να ποινικοποιούν με κάθε τρόπο τον αγώνα των εργαζομένων, «έτσι χρησιμοποιώντας στην πλειοψηφία αθέμιτα μέσα, σε κάθε κινητοποίηση σέρνουν τους εργαζόμενους στα δικαστήρια. Τα δικαστήρια, ειδικά μετά το πρόσφατο νόμο Χατζηδάκη, χωρίς ποτέ να εξετάζουν την ουσία των αιτημάτων, κηρύσσουν παράνομες όλες τις απεργίες και η πλειοψηφία των ΜΜΕ επίσης, αγνοεί τα αιτήματα των απεργών και μιλάει μόνο για τη ταλαιπωρία των πολιτών». Στην ίδια ανακοίνωση, το σωματείο φέρνει ως χαρακτηριστικό παράδειγμα την απεργία που ήταν προγραμματισμένη για τις 2/3 και ανεστάλη λόγω των Τεμπών. «Αίτημά μας ήταν (και παραμένει) οι προσλήψεις τακτικού και μόνιμου προσωπικού για την κάλυψη των τεράστιων οργανικών κενών της εταιρίας», τονίζουν. Οι εργαζόμενοι καταγγέλλουν πως αντί η Διοίκηση να αφουγκραστεί την ουσία του θέματος, επιδίωξε για άλλη μία φορά να ποινικοποιήσει τις κινητοποιήσεις. Μάλιστα, στην ανακοίνωση, οι εργαζόμενοι ξεγυμνώνουν την Διοίκηση της ΣΤΑ.ΣΥ., η οποία όπως αναφέρεται «ζήτησε, με έγγραφο, από τον Οργανισμό Μεσολάβησης και Διαιτησίας (ΟΜΕΔ) να βεβαιώσει, ψευδώς, ότι η ολοκλήρωση του δημοσίου διαλόγου έγινε με δική μας υπαιτιότητα, ώστε να έχει επιχείρημα προσφυγής στα δικαστήρια όπως φαίνεται στο παρακάτω απόσπασμα». Αξίζει να σημειωθεί πως η εταιρεία δεν προσκόμισε τα στοιχεία που ζήτησε ο ΟΜΕΔ. Το σχετικό έγγραφο  "
avgi.gr,https://www.avgi.gr//politiki/441408_na-erthoyn-sti-boyli-na-dosoyn-exigiseis-karamanlis-gerapetritis, ΠΟΛΙΤΙΚΗ, ΣΥΡΙΖΑ - ΠΣ / Να έρθουν στη Βουλή να δώσουν εξηγήσεις Καραμανλής - Γεραπετρίτης ,06.03.23 15:25,Αυγή Newsroom,"Το ενδεχόμενο να ανοίξει η βεντάλια των ερευνών και να διερευνηθούν τα αίτια της τραγωδίας στα Τέμπη και από την Επιτροπή Θεσμών στη Βουλή συζητήθηκε σήμερα στη Διάσκεψη των Προέδρων της Βουλής. Οι πρώτες κινήσεις στη Βουλή συμπεριλαμβάνουν την κλήση της Ρυθμιστικής Αρχής Σιδηροδρόμων, των διευθυνόντων ΟΣΕ, ΕΡΓΟΣΕ, Hellenic Train κ των πρώην κ νυν Υπουργών Συγκοινωνιών κ. Καραμανλή κ κ. Γεραπετριτη, σημειώνει ο Γιώργος Κατρούγκαλος σε ανάρτησή του στο Twitter. «Ζητήσαμε σήμερα στη Βουλή να διερευνηθούν τα αίτια της τραγωδίας από την Επιτροπή Θεσμών. Δεν θα υπάρξει συγκάλυψη!» διαμήνυσε ο εισηγητής του ΣΥΡΙΖΑ. Ζητήσαμε σήμερα στη Βουλή να διερευνηθούν τα αίτια της τραγωδίας από την Επιτροπή Θεσμών με κλήση της Ρυθμιστικής Αρχής Σιδηροδρόμων, των διευθυνόντων ΟΣΕ, ΕΡΓΟΣΕ, Hellenic Train κ των πρώην κ νυν Υπουργών Συγκοινωνιών κ. Καραμανλή κ κ. Γεραπετριτη.Δεν θα υπάρξει συγκάλυψη!  Όπως προέκυψε από το κοινοβουλευτικό ρεπορτάζ οι σκέψεις για διερεύνηση των αιτιών της τραγωδίας των Τεμπών από την Επιτροπή Θεσμών και Διαφάνειας διατυπώθηκαν στη σημερινή Διάσκεψη των Προέδρων της Βουλής, με την πρόταση που πρώτη διατύπωσε η Σ. Σακοράφα και στη συνέχεια ο Νίκος Βούτσης να χαίρει ευρύτατης αποδοχής. Συγκεκριμένα, θεωρείται πιθανή η ενεργοποίηση της Επιτροπής Θεσμών και Διαφάνειας προκειμένου να κληθούν -με όσο το δυνατόν μεγαλύτερη συναίνεση- πρόσωπα που θα ρίξουν φως στην υπόθεση. Να σημειωθεί ότι με πρόταση που είχε καταθέσει η αντιπρόεδρος της Βουλής και βουλευτής του ΜεΡΑ25 Σοφία Σακοράφα, ζητούσε από κοινού σύγκληση της Επιτροπής Θεσμών και Διαφάνειας και της Επιτροπής Δημοσίων Επιχειρήσεων, Τραπεζών, Οργανισμών Κοινής Ωφελείας και Φορέων Κοινωνικής Ασφάλισης προκειμένου να κληθούν για ακρόαση ο πρόεδρος της Ρυθμιστικής Αρχής Σιδηροδρόμων, ο πρόεδρος και διευθύνων σύμβουλος του ΟΣΕ, οι εκπρόσωποι της Πανελλήνιας Ομοσπονδίας Σιδηροδρομικών, της Πανελλήνιας Ένωσης Σταθμαρχών ΟΣΕ και των Μηχανοδηγών του ΟΣΕ υπο την παρουσία του αρμόδιου υπουργού Υποδομών και Μεταφορών."
avgi.gr,https://www.avgi.gr//koinonia/441401_itan-foitites-pote-xana-parembasi-sto-yp-metaforon, ΚΟΙΝΩΝΙΑ, Διαμαρτυρία για Τέμπη / «Ήταν φοιτητές - Ποτέ ξανά» -Παρέμβαση στο Υπ. Μεταφορών,06.03.23 15:13,Αυγή Newsroom,"Συνεχίζουν τον ανυποχώρητο αγώνα οι φοιτητές, προκειμένου να μην ξέχαστεί η προαναγγελθείσα τραγωδία στα Τέμπη, που έκοψε το νήμα της ζωής δεκάδων ανθρώπων, στην πλειοψηφία τους φοιτητές και νέοι άνθρωποι. Το πρωί της Δευτέρας (6/3), πλήθος φοιτητών συγκεντρώθηκε στο Υπουργείο Υποδομών και Μεταφορών, πραγματοποιώντας δράση διαμαρτυρίας. Οι Φοιτητικοί Σύλλογοι σε δράση διαμαρτυρίας για την προαναγγελθείσα τραγωδία στα Τέμπη.«Οι συμφοιτητές μας λείπουν - Δεν ξεχνάμε, δεν συγχωρούμε», γράφει το πανό που τοποθέτησαν στον χώρο.Δείτε αναλυτικά: https://t.co/LNY48FWNfN pic.twitter.com/uXvhmOkLWW  Eκεί οι φοιτητές είχαν βάλει στην σειρά καρέκλες και είχαν τοποθετήσει πάνω κόκκινα γαρύφαλλα, στη μνήμη των συμφοιτητών τους που χάθηκαν. Στον χώρο είχαν αναρτήσει πανό με κεντρικό μήνυμα «οι συμφοιτητές μας λείπουν». Οι φωνές τους ενώθηκαν εκεί για να φωνάξουν το σύνθημα «Πουλήσατε τα πάντα, είστε δολοφόνοι, με αίμα φοιτητών βουλιάζει το βαγόνι», αλλά και «Δεν ήταν ατύχημα, ήταν δολοφονία κάτω η Νέα Δημοκρατία». Διαμαρτυρία των φοιτητών στο Υπουργείο Μεταφορών και Υποδομών για τους συναδέλφους τους που χάθηκαν στα Τέμπη.Περισσότερα εδώ: https://t.co/LNY48FWNfN pic.twitter.com/5fPFofLsOe   Παραταγμένοι εκεί, φοιτητές κρατούσαν πλακάτ που έγραφαν πάνω «ΗΤΑΝ ΦΟΙΤΗΤΕΣ - ΠΟΤΕ ΞΑΝΑ», «ΔΟΛΟΦΟΝΟΙ» και «ΟΙ ΖΩΕΣ ΜΑΣ ΜΕΤΡΑΝΕ». Το Δίκτυο Προοδευτικών - Αριστερών Φοιτητών/-τριών στην διαμαρτυρία των Φοιτητικών Συλλόγων στο Υπουργείο Μεταφορών.Διαβάστε ειδικότερα: https://t.co/LNY48FWNfN pic.twitter.com/TYRYcB3bln  Συνθήματα από τους φοιτητές που συμμετέχουν στο ΔΙΚΤΥΟ, στην διαμαρτυρία των Φ.Σ. έξω από το Υπουργείο Μεταφορών.Το σχετικό θέμα: https://t.co/LNY48FWNfN pic.twitter.com/VZ9hwvST6X  Φωτορεπορτάζ: Κώστας Παπαντωνίου"
avgi.gr,https://www.avgi.gr//politiki/441407_ta-2-krisima-erotimata-gia-tin-proslipsi-toy-stathmarhi-kai-ta-erga-asfaleias, ΠΟΛΙΤΙΚΗ, Τσαπανίδου για Τέμπη / Τα 2 κρίσιμα ερωτήματα για την πρόσληψη του σταθμάρχη και τα έργα ασφάλειας,06.03.23 15:10,Αυγή Newsroom,"Απαντήσεις σε δύο κρίσιμα ερωτήματα αναφορικά με την τραγωδία στα Τέμπη ζητά η Πόπη Τσαπανίδου. Όπως σημειώνει η εκπρόσωπος Τύπου του ΣΥΡΙΖΑ – ΠΣ, «οι ώρες είναι δύσκολες, όμως από τις δημοσιογραφικές έρευνες, προκύπτουν δυο κρίσιμα ερωτήματα που ζητούν επιτακτικά απαντήσεις. Το πρώτο σε σχέση με τη σύμβαση ελληνικού δημοσίου με τη ΤΡΑΙΝΟΣΕ. Γιατί τελικά διαγράφηκε η υποχρέωση του ελληνικού δημοσίου να ολοκληρώσει τα έργα ασφάλειας, ενώ ταυτόχρονα χαρίστηκαν εκατοντάδες εκατομμύρια στην ιδιωτική εταιρία;». Συνεχίζοντας, η Πόπη Τσαπανίδου σημειώνει ότι το δεύτερο είναι σχετικά με τον μοιραίο σταθμάρχη. «Πώς τοποθετήθηκε σε μια κομβική θέση παρανόμως, ενώ το όριο ηλικίας δεν του το επέτρεπε; Και τι κρύβεται πίσω από την φωτογραφική υπουργική απόφαση; Οι συγκεκριμένες και ειλικρινείς απαντήσεις συνιστούν σεβασμό στα θύματα, στις οικογένειές τους και στην αλήθεια»."
avgi.gr,https://www.avgi.gr//politiki/441406_orgio-sholikoy-bullying-oi-apoysies-se-paidia-poy-diadilosan-penthos-toys, ΠΟΛΙΤΙΚΗ, Νίκος Φίλης / Όργιο σχολικού bullying οι απουσίες σε παιδιά που διαδήλωσαν το πένθος τους,06.03.23 15:08,Αυγή Newsroom,"Ανέβηκαν οι τόνοι την Δευτέρα στην αρχή της συνεδρίασης της Διαρκούς Επιτροπής Μορφωτικών Υποθέσεων της Βουλής, με αφορμή την στάση του υπουργείου Παιδείας απέναντι στους μαθητές που συμμετείχαν στις κινητοποιήσεις πένθους και διαμαρτυρίας για την τραγωδία στα Τέμπη. Η υπουργός Παιδείας Νίκης Κεραμέως στην αρχική της τοποθέτηση είπε ότι «συνεδριάζουμε για πρώτη φορά μετά από μια ανείπωτη τραγωδία ... στην εκπαιδευτική κοινότητα είμαστε διπλά συγκλονισμένοι, γιατί ανάμεσα στα θύματα έχουμε σημαντικό αριθμό φοιτητριών και φοιτητών». Αναφέρθηκε στο «χρέος της Πολιτείας ... είναι να λειτουργήσουμε αποτελεσματικά ώστε η συγγνώμη μας να μετουσιωθεί σε πράξεις που θα διασφαλίσουν ότι δεν θα ζήσουμε ποτέ ξανά μία παρόμοια τραγωδία». Ο τομεάρχης Παιδείας του ΣΥΡΙΖΑ - Προοδευτική Συμμαχία Νίκος Φίλης τόνισε ότι «πένθος και οργή συνέχει τη χώρα, όλους τους Έλληνες ... αλλά και οργή που δεν μπορούμε να την αφήσουμε έτσι. Βλέπουμε τα παιδιά στα σχολεία, στα πανεπιστήμια, στις πλατείες, που κατέβηκαν στις συγκεντρώσεις. Όχι απλώς για να πενθήσουν, αλλά για να εκφράσουν και την οργή τους απέναντι σε μια πολιτική που θεωρεί την ζωή τους ως έναν αριθμό. Την ύπαρξή τους ως υπεράριθμους».  «Απέναντι σε αυτή την οργή μαθητών και φοιτητών, διαπιστώσαμε για άλλη μια φορά ένα ανάλγητο κράτος που στέλνει εγκυκλίους για να καταμετρηθούν οι απουσίες μαθητών που έφυγαν μαζικά από τα σχολεία την Πέμπτη, για να πάρουν μέρος σε κινητοποιήσεις αυθόρμητες. Την Τετάρτη το βράδυ, την Παρασκευή το βράδυ, χτες, έχουμε τα ΜΑΤ που με χημικά διαλύουν φιλειρηνικές συγκεντρώσεις των πολιτών», είπε ο κ. Φίλης, παρά την προσπάθεια του προεδρείου να τον διακόψει. «Η βία είναι ο θάνατος 57 και πλέον ανθρώπων. Αυτή η μεγάλη επιχείρηση βίας δυστυχώς συνέχεται και με τη βία σε πλατείες εναντίον νέων παιδιων», συνέχισε ο κ. Φίλης. Και στο σχόλιο του προεδρείου ότι κάνει πολιτική τοποθέτηση, ο κ. Φίλης αντέτεινε ότι «πολιτική τοποθέτηση κάνουμε όλοι, είναι πολιτικά τα αίτια της τραγωδίας, είναι πολιτικοί οι υπεύθυνοι αυτής της τραγωδίας». Παρά τις αντιδράσεις του προεδρείου και βουλευτών της κυβέρνησης ο κ. Φίλης συνέχισε τονίζοντας ότι «γύρω μας εκτυλίσσεται ανείπωτη βία, με θανάτους εις βάρος αθώων παιδιών και αστυνομικές επιθέσεις και εγκυκλίους της υπουργού εναντίον της μαθητικής νεολαίας». «Η συγγνώμη πρέπει να εννοείται, όχι να είναι μετά από 5 ημέρες και με τα επιχειρήματα που ακούμε τώρα. Όταν χτυπάτε τα παιδιά στην πλατεία Συντάγματος, όταν τα δολοφονείτε στα τρένα μέσα, για ποια συγγνώμη μιλάτε; Αυτή η Βουλή των Ελλήνων και η πλειοψηφία της έχει την ευθύνη ότι δεν συζητήθηκαν εγκαίρως κατατεθειμένες ερωτήσεις από πολλά κόμματα για το τι συμβαίνει στην τραγωδία των σιδηροδρόμων. Αυτή η Βουλή των Ελλήνων με την πλειοψηφία της ευθύνεται για όσα συνέβησαν και είναι υπόλογη. Όχι συνολικά. Αυτή η πλειοψηφία της Βουλής. Μην προσπαθούμε να φτιάξουμε ένα σχήμα ότι ""όλοι φταίνε αλλά δεν φταίει κανένας"". Κάποιοι έχουν ευθύνες σήμερα ως κυβέρνηση. Ευθύνες έχει και το σύστημα που τόσο καιρό κατασυκοφαντούσε τους εργαζόμενους που έκαναν απεργίες με αίτημα την ασφάλεια των συγκοινωνιών. Ευθύνες έχει δυστυχώς αυτή η πλειοψηφία, σήμερα μετατρέπει ένα πένθος σε μια προσπάθεια αδίστακτης πολιτικής εκμετάλλευσης». «Ρωτώ την κυρία υπουργό: θα καταμετρηθούν οι απουσίες της αποχής των παιδιών την προηγούμενη Πέμπτη; Ρωτώ την κυρία υπουργό: θα δείξει ένα ανάλγητο πρόσωπο, ενός αυταρχισμού στην εκπαίδευση, κυνηγώντας τα παιδιά; Που τι έκαναν; Κατέβηκαν, διεκδικώντας το δικαίωμα να διεκδικήσουν τη ζωή, σε μια διαδήλωση. Και τους τιμωρείτε με τις απουσίες; Ζητώ μια άμεση απάντηση. Είναι ένα όργιο σχολικού bulling αυτό που γίνεται σήμερα από το υπουργείο στα σχολεία, όταν απειλείτε με τις απουσίες τα παιδιά επειδή βγήκαν να εκφράσουν την οδύνη τους και το πένθος τους. Δεν έχετε μόνο εσείς το δικαίωμα να πενθείτε, κυρία μου. Τα παιδιά, δεν πενθούν; Απαντήστε, τώρα. Οι απουσίες θα καταγραφούν ή όχι;». Η βουλευτής της ΝΔ Κατερίνα Παπακώστα-Παλιούρα προχώρησε τότε σε αναφορά που αφορούσε την φονική πυρκαγιά στο Μάτι, προκαλώντας την έκρηξη του κ. Φίλη: «Τέτοια αθλιότητα στη Βουλή; Συμψηφισμό νεκρών; Ντροπή σας!», στην κορύφωση της έντασης για το επεισόδιο."
avgi.gr,https://www.avgi.gr//koinonia/441405_se-efeti-anakriti-i-ypothesi-dieyrynontai-oi-ereynes, ΚΟΙΝΩΝΙΑ, Τέμπη / Σε Εφέτη ανακριτή η υπόθεση - Διευρύνονται οι έρευνες,06.03.23 15:01,Αυγή Newsroom,"Διευρύνονται οι έρευνες για το πολύνεκρο δυστύχημα στα Τέμπη, με τον προϊστάμενο της αρμόδιας Εισαγγελίας Σταμάτη Δασκαλόπουλο να αιτείται την σύγκληση της Ολομέλειας Εφετών Λάρισας. Ο τελευταίος από την αρχή εποπτεύει την έρευνα για το τραγικό σιδηροδρομικό δυστύχημα, με εντολή του εισαγγελέα του Αρείου Πάγου Ισίδωρου Ντογιάκου, ο οποίος μελετά την επιστολή του πρωθυπουργού Κυριάκου Μητσοτάκη μέσω της οποίας ζητείται η αναβάθμιση των ερευνών. Ταυτόχρονα, με αφορμή την επιστολή Μητσοτάκη προς τον Εισαγγελέα του Αρείου Πάγου, διατάχθηκε ξεχωριστή οικονομική έρευνα από την Δικαιοσύνη στην Αθήνα, προκειμένου να διερευνηθούν οι ευθύνες στην καθυστέρηση της υλοποίησης του εκσυγχρονισμού και της ασφάλειας του σιδηροδρομικού δικτύου, με έλεγχο των συμβάσεων, τους λόγους που δεν προχώρησαν τα έργα, πόσα χρήματα δαπανήθηκαν, γιατί δεν τηρήθηκαν χρονοδιαγράμματα και ποιοι ευθύνονται για όλα αυτά. Υπάρχει, παράλληλα, το ενδεχόμενο είτε να ανασυρθεί αρχειοθετημένη δικογραφία για οικονομικές ατασθαλίες και κακοδιαχείριση στον ΟΣΕ, είτε να ξεκινήσει καινούργια ξεχωριστή έρευνα για την υπόθεση. Μάλιστα, οι έρευνες αναμένεται να στραφούν και στην διαλεύκανση πιθανών ποινικών ευθυνών σε υπηρεσιακούς παράγοντες του ΟΣΕ που τοποθέτησαν τον σταθμάρχη στην θέση του, χωρίς αυτός να διαθέτει προσόντα, αλλά και μίας σειράς άλλων υπαλλήλων που εμπλέκονται στην υπόθεση."
avgi.gr,https://www.avgi.gr//politiki/441404_grammi-amynas-opos-stis-ypoklopes-fake-news-oi-apokalypseis-gia-tis-eythynes, ΠΟΛΙΤΙΚΗ, Κυβέρνηση για Τέμπη / Γραμμή άμυνας όπως στις υποκλοπές - Fake news οι αποκαλύψεις για τις ευθύνες,06.03.23 14:48,Αυγή Newsroom,"Το πρωτοφανές κύμα οργής στην κοινωνία αναγκάζει την κυβέρνηση Μητσοτάκη να πασχίζει να μετατοπίσει την ατζέντα και να βαφτίσει fake news, τις αποκαλύψεις για τις παραλείψεις που οδήγησαν σε απαξίωση το δίκτυο του ΟΣΕ και συνδέονται άμεσα με το τραγικό δυστύχημα στα Τέμπη. Η κυβερνητική αντίδραση, θυμίζει τον δρόμο που το Μαξίμου επέλεξε να κινηθεί και στο σκάνδαλο των υποκλοπών, αρχικά χαρακτηρίζει ψέματα όσα της καταλογίζουν και αντί για απαντήσεις που άπτονται των αρμοδιοτήτων των υπουργών της παραπέμπει στη δικαιοσύνη. Συστήνει μία επιτροπή με όσους επιθυμεί να της εξασφαλίσουν ότι δεν θα μπει στο κάδρο των ευθυνών ο πρωθυπουργός. Ζητάει «σιωπή» λόγω του πένθους και κατηγορεί για καπηλεία και χυδαία εκμετάλλευση όσους θέτουν τα αμείλικτα ερωτήματα που προκύπτουν από την φονική σύγκρουση. Και  την ίδια στιγμή, μιλάει για διαχρονικές παθογένειες. Στο press room σήμερα «το όλα στο φως» των υποκλοπών, έγινε «επιβεβλημένη διαλεύκανση της υπόθεσης» κατά τα λεγόμενα του Γιάννη Οικονόμου. Οι ευθύνες από τα τέσσερα χρόνια της διακυβέρνησης Μητσοτάκη μετατράπηκαν σε «διαχρονική παθογένεια». Ο κυβερνητικός εκπρόσωπος ισχυρίστηκε πως η κυβέρνηση «δεν έχει καμία διάθεση εξωραϊσμού της κατάστασης. Ποτέ δεν κρυφτήκαμε και δεν θα κρυφτούμε», είπε ενώ συμπλήρωσε ότι «η κυβέρνηση δεν θα κρυφτεί. Όποιες ευθύνες υπάρχουν, θα αποδοθούν». Ο ίδιος, για πιο συγκεκριμένες απαντήσεις παρέπεμψε στο νέο διορισθέντα στο Μεταφορών Γιώργο Γεραπετρίτη, και την ορισμένη για την Τετάρτη συνέντευξη Τύπου. Εγκλωβισμένη η κυβέρνηση στην  εικόνα της, μέσω του Γιάννη Οικονόμου βάφτισε fake news όλα τα εύλογα ερωτήματα υποστηρίζοντας πως «δεν βοηθούν ούτε ο μηδενισμός, ούτε οι γενική αφορισμοί, ούτε πολύ περισσότερο τα ψέματα που διακινούν ορισμένοι από την πρώτη κιόλας στιγμή της τραγωδίας, όπως η δήθεν παραπομπή της Ελλάδας στο Ευρωπαϊκό δικαστήριο για ζητήματα ασφάλειας των σιδηροδρόμων, η δήθεν κομματική τοποθέτηση κάποιων – μάλιστα δεν δίστασαν να πουν ότι αυτό ήταν και σε γνώση του πρωθυπουργού, όπως ο ορισμός της επιτροπής που δήθεν θα υποκαθιστούσε την αποστολή της δικαιοσύνης, η δήθεν απαγόρευση στις οικογένειες των θυμάτων να παραλάβουν και να πενθήσουν τους νεκρούς τους όπως οι ίδιες επιθυμούσαν». «Όλα αυτά συνιστούν απροκάλυπτα ψέματα» ισχυρίστηκε ο κυβερνητικός εκπρόσωπος.  "
avgi.gr,https://www.avgi.gr//politiki/441403_parabiasi-toy-syntagmatos-i-parembasi-mitsotaki-se-ntogiako, ΠΟΛΙΤΙΚΗ, Βασιλική Θάνου / Παραβίαση του Συντάγματος η παρέμβαση Μητσοτάκη σε Ντογιάκο,06.03.23 14:46,Αυγή Newsroom,"Για παραβίαση της Συνταγματικής αρχής της διάκρισης των εξουσιών, κάνει λόγο η Βασιλική Θάνου σχολιάζοντας την επιστολή – παρέμβαση του Κυριάκου Μητσοτάκη στον εισαγγελέα του Αρείου Πάγου για την ποινική διερεύνηση του τραγικού σιδηροδρομικού δυστυχήματος στα Τέμπη. Η πρώην πρόεδρος του Αρείου Πάγου και πρώην υπηρεσιακή πρωθυπουργός  στη δήλωσή της επισημαίνει ότι η συγκρότηση και ενεργοποίηση οποιασδήποτε Επιτροπής και η σύνταξη πορίσματος για την υπόθεση αυτή παραβιάζει το Σύνταγμα και συνιστά καταφανή προσπάθεια επηρεασμού της δικαστικής κρίσης. Παράλληλα, σημειώνει ότι οι δικαστικές αρχές οφείλουν να διενεργούν τις κατά τους νόμους απαιτούμενες ενέργειες, ανεξάρτητα από προτροπές και υποδείξεις οποιουδήποτε. «Οι δικαστικές αρχές είναι οι μόνες αρμόδιες σύμφωνα με το Σύνταγμα και το νόμο για να κρίνουν ποιοι και κατά πόσο ευθύνονται για την τραγωδία των Τεμπών.Η συγκρότηση και ενεργοποίηση οποιασδήποτε Επιτροπής και η σύνταξη πορίσματος για την υπόθεση αυτή παραβιάζει το Σύνταγμα και συνιστά καταφανή προσπάθεια επηρεασμού της δικαστικής κρίσης.Επίσης παραβίαση της Συνταγματικής αρχής της διάκρισης των εξουσιών αποτελεί η σημερινή επιστολή – υπόδειξη του προέδρου της εκτελεστικής εξουσίας – πρωθυπουργού προς τον Εισαγγελέα του Αρείου Πάγου για ανάθεση σε ανακριτή Εφέτη και συνέχιση της ποινικής έρευνας παράλληλα με την έρευνα της διορισθείσας από την κυβέρνηση Επιτροπής Εμπειρογνωμόνων, της οποίας το πόρισμα θα καταστεί μέρος της δικογραφίας.Οι δικαστικές αρχές οφείλουν να διενεργούν τις κατά τους νόμους απαιτούμενες ενέργειες, ανεξάρτητα από προτροπές και υποδείξεις οποιουδήποτε». "
avgi.gr,https://www.avgi.gr//parapolitika/441402_protofaneis-pieseis-ston-presbi-gia-na-min-dei-ti-libe, ΠΑΡΑΠΟΛΙΤΙΚΑ, Μαξίμου / Πρωτοφανείς πιέσεις στον πρέσβη για να μην δει τη LIBE,06.03.23 14:31,Αυγή Newsroom,"Έντονες παρασκηνιακές πιέσεις στον Ιωάννη Βράιλα, ο οποίος είναι πρέσβης, μόνιμος αντιπρόσωπος της Ελλάδας στην Ευρωπαϊκή Ένωση, άσκησε το Μέγαρο Μαξίμου προκειμένου να μπλοκάρει τη συνάντησή του με την επιτροπή LIBE. Σύμφωνα με ασφαλείς πληροφορίες του avgi.gr, ο Ιωάννης Βράιλας έστειλε επιστολή στην πρόεδρο του Ευρωπαϊκού Κοινοβουλίου Ρομπέρτα Μέτσολα, ενημερώνοντάς την ότι δεν πρόκειται να δει την επιτροπή LIBE η οποία έρχεται στην Ελλάδα για τη διερεύνηση του σκανδάλου των υποκλοπών και την καταρράκωση του κράτους δικαίου και τη χειραγώγηση της Δικαιοσύνης σε σημαντικές υποθέσεις. Σύμφωνα με τις ίδιες πληροφορίες, ο Ιωάννης Βραΐλας απόλυτα ταυτισμένος με τη γραμμή της κυβέρνησης Μητσοτάκης, στην επιστολή του που κοινοποίησε και στον πρόεδρο της επιτροπής Χουάν Φερνάντο Λόπεζ Αγκιλάρ, επικαλείται την τραγωδία στα Τέμπη και αναφέρει ότι δεν μπορεί να δει την LIBE. Υπενθυμίζεται ότι ήδη ο Γιώργος Γεραπετρίτης έχει αρνηθεί να δει την LIBE, ενώ αίσθηση προκάλεσε και η αντίστοιχη απόφαση του εισαγγελέα του Αρείου Πάγου Ισίδωρου Ντογιάκου."
avgi.gr,https://www.avgi.gr//politiki/441398_anepitrepti-parembasi-mitsotaki-sti-dikaiosyni, ΠΟΛΙΤΙΚΗ, ΣΥΡΙΖΑ-ΠΣ για Τέμπη / Ανεπίτρεπτη παρέμβαση Μητσοτάκη στη Δικαιοσύνη,06.03.23 13:52,Αυγή Newsroom,"Για ανεπίτρεπτη επιχείρηση παρέμβασης στη Δικαιοσύνη από τον Κυριάκο Μητσοτάκη κάνει λόγο ο ΣΥΡΙΖΑ-ΠΣ, την ώρα που όλη η Ελλάδα πενθεί και ζητά την απόδοση Δικαιοσύνης για την τραγωδία στα Τέμπη. Όπως σημειώνεται στην ανακοίνωση του κόμματος της αξιωματικής αντιπολίτευσης «αφού διόρισε μόνος του μία Επιτροπή που θα ελέγξει την κυβέρνησή του, τώρα υποδεικνύει εμμέσως στον Εισαγγελέα του Αρείου Πάγου να καταστήσει μέρος της δικογραφίας το πόρισμα των εκλεκτών του».  Ο ΣΥΡΙΖΑ-ΠΣ σημειώνει ότι οι αναγκαίες πραγματογνωμοσύνες για τα αίτια της τραγωδίας θα διενεργηθούν με βάση όσα προβλέπει ο νόμος και ο Κώδικας Ποινικής Δικονομίας και όχι από οποιαδήποτε Επιτροπή της αρεσκείας του. «Οι Δικαστές ανταποκρινόμενοι στο θεσμικό τους ρόλο καλούνται να σταθούν στο ύψος των περιστάσεων και να αποκρούσουν κάθε προσπάθεια παρέμβασης στο έργο τους», καταλήγει η ανακοίνωση. «Την ώρα που όλη η Ελλάδα πενθεί και ζητά την απόδοση Δικαιοσύνης για την τραγωδία στα Τέμπη, ο κ. Μητσοτάκης συνεχίζει μία ανεπίτρεπτη επιχείρηση παρέμβασης στη Δικαιοσύνη. Αφού διόρισε μόνος του μία Επιτροπή που θα ελέγξει την κυβέρνησή του, τώρα υποδεικνύει εμμέσως στον Εισαγγελέα του Αρείου Πάγου να καταστήσει μέρος της δικογραφίας το πόρισμα των εκλεκτών του. Οι αναγκαίες πραγματογνωμοσύνες για τα αίτια της τραγωδίας θα διενεργηθούν με βάση όσα προβλέπει ο νόμος και ο Κώδικας Ποινικής Δικονομίας και όχι από οποιαδήποτε Επιτροπή της αρεσκείας του. Οι Δικαστές ανταποκρινόμενοι στο θεσμικό τους ρόλο καλούνται να σταθούν στο ύψος των περιστάσεων και να αποκρούσουν κάθε προσπάθεια παρέμβασης στο έργο τους».  "
avgi.gr,https://www.avgi.gr//koinonia/441395_i-eythyni-toy-stathmarhi-ena-mikro-meros-toy-fasmatos-ton-egklimatikon-paraleipseon, ΚΟΙΝΩΝΙΑ, Καθηγητής Χαραλαμπάκης / Η ευθύνη του σταθμάρχη ένα μικρό μέρος του φάσματος των εγκληματικών παραλείψεων,06.03.23 13:14,Αυγή Newsroom,"«H δική του ευθύνη, στο μέτρο που υπάρχει, καλύπτει ένα μικρό μόνο μέρος του όλου φάσματος εγκληματικών ελλείψεων, λαθών και παραλείψεων που συνδέονται με το τραγικό αυτό δυστύχημα», αναφέρει σε δήλωση του ο καθηγητής Νομικής Αριστοτέλης Χαραλαμπάκης που μαζί με τους δύο συναδέλφους του, δικηγόρους της Λάρισας, έχει αναλάβει την υπεράσπιση του σταθμάρχη ο οποίος προφυλακίστηκε για το τρομακτικό σιδηροδρομικό δυστύχημα στα Τέμπη.  Όπως αναφέρει ο καθηγητής Χαραλαμπάκης, αναμένουμε με μεγάλο ενδιαφέρον τις έρευνες της ανάκρισης, της Εισαγγελίας αλλά και των λοιπών αρμοδίων οργάνων σχετικά με τα ακριβή αίτια του δυστυχήματος ενώ κάνει λόγο για ασφυκτικές προθεσμίες για την απολογία του κατηγορουμένου στα επ' αυτοφώρω καταλαμβανόμενα κακουργήματα, που δεν αφήνουν αρκετό χρόνο για την οργάνωση μιας πλήρους και τεκμηριωμένης υπεράσπισης.  Αναμένουμε με μεγάλο ενδιαφέρον τις έρευνες της ανάκρισης, της Εισαγγελίας αλλά και των λοιπών αρμοδίων οργάνων σχετικά με τα ακριβή αίτια του δυστυχήματος αλλά κυρίως και με τις σοβαρές, όπως έχει ήδη καταδειχθεί, παθογένειες του συστήματος σε  υποδομές, οργάνωση και λειτουργία που είναι δύσκολο να γίνουν αποδεκτές από την ελληνική κοινωνία για ένα ευρωπαϊκό κράτος του 21ου αιώνα, σημειώνει ο καθηγητής της Νομικής που μπήκε στην ομάδα υπεράσπισης του σταθμάρχη. «Όπως θα διαπιστώσατε ήδη ο κ. Σαμαράς τόσο κατά την προανακριτική του κατάθεση όσο και κατά την απολογία του δεν ακολούθησε κάποια επιτηδευμένη υπερασπιστική γραμμή, αλλά με αυθορμητισμό, ευθύτητα και συναίσθηση της ευθύνης του απάντησε με  ευκρίνεια και ειλικρίνεια σε όλες τις ερωτήσεις. Είναι προφανές ότι η δική του ευθύνη,  στο μέτρο που υπάρχει, καλύπτει ένα μικρό μόνο μέρος του όλου φάσματος εγκληματικών ελλείψεων, λαθών και παραλείψεων που συνδέονται με το τραγικό αυτό δυστύχημα. Αυτά όμως θα αναδειχθούν τις επόμενες ημέρες μέσα από τις σχετικές  έρευνες», καταλήγει στη δήλωσή του ο καθηγητής Χαραλαμπάκης. "
avgi.gr,https://www.avgi.gr//politiki/441392_nees-apeytheias-anatheseis-apo-ton-opekepe, ΠΟΛΙΤΙΚΗ, Κυβέρνηση Μητσοτάκη / Νέες απευθείας αναθέσεις από τον ΟΠΕΚΕΠΕ,06.03.23 12:35,Αυγή Newsroom,"Ελάχιστες ώρες μετά το δραματικό δυστύχημα στα Τέμπη που συγκλονίζει όλη την χώρα με δεκάδες νεκρούς, κυρίως νέα παιδιά φοιτητές, που χάθηκαν άδικα και με τραγικό τρόπο, συνεδρίασε το διοικητικό συμβούλιο του ΟΠΕΚΕΠΕ, φορέα εποπτευόμενου από το ΥΠΑΑΤ, με θέμα την απευθείας ανάθεση άλλης μιας εργολαβίας, σημειώνουν με κοινή δήλωσή τους οι Σταύρος Αραχωβίτης και Ολυμπία Τελιγιορίδου. Με κοινή τους δήλωση ο τομεάρχης και η αναπληρώτρια τομεάρχης Αγροτικής Ανάπτυξης του ΣΥΡΙΖΑ-ΠΣ, επισημαίνουν ότι στη συνεδρίαση με αρ.273/01-03-2023 του Διοικητικού Συμβουλίου του ΟΠΕΚΕΠΕ το 4ο θέμα αφορούσε την  Παροχή Υπηρεσιών προσαρμογής της ΕΑΕ 2022 ώστε να παραληφθούν οι ΕΑΕ 2023 με τη διαδικασία της απευθείας ανάθεσης, προϋπολογισμού έως του ποσού των 30.000,00€ πλέον του αναλογούντος Φ.Π.Α. (24%). Να σημειωθεί ότι οι Σταύρος Αραχωβίτης και Ολυμπία Τελιγιορίδου, με επίκαιρες ερωτήσεις τους ζητούσαν εξηγήσεις για τις απευθείας αναθέσεις, επισημαίνοντας ότι εδώ και τέσσερα χρόνια δεν έγινε ούτε μια προσπάθεια διενέργειας διεθνούς ηλεκτρονικού και ανοικτού διαγωνισμού.«Την ώρα που ο ΟΠΕΚΕΠΕ αποστελεχώνεται και βρίσκεται σε περιδίνηση, η κυβέρνηση της ΝΔ αποχωρεί πιστή στην λογική των απευθείας αναθέσεων. Τα μεγάλα ζητούμενα είναι τι θα αφήσει πίσω της  και πόσο θα έχει χρεώσει και πάλι την χώρα και στον πρωτογενή τομέα», σημειώνουν Σταύρος Αραχωβίτης και Ολυμπία Τελιγιορίδου. "
avgi.gr,https://www.avgi.gr//politiki/441387_proeidopoiei-gia-katastrofes-eggrafon-se-ose-trainose, ΠΟΛΙΤΙΚΗ, Νίκος Παππάς / Προειδοποιεί για καταστροφές εγγράφων σε ΟΣΕ-ΤΡΑΙΝΟΣΕ,06.03.23 11:44,Αυγή Newsroom,"Την απειλή να «εξαφανιστούν» κρίσιμα έγγραφα και στοιχεία για τον τρόπο με τον οποίο ΟΣΕ-ΕΡΓΟΣΕ φέρουν ευθύνες για την τραγωδία στα Τέμπη υπογραμμίζει με αναρτήσεις του ο τομεάρχης Υποδομών και Μεταφορών του ΣΥΡΙΖΑ-ΠΣ Νίκος Παππάς. «Οφείλουμε να αναζητήσουμε τις ευθύνες χωρίς κραυγές. Ο κ. Μητσοτάκης προδίκασε το ""ανθρώπινο λάθος"". Μια επιτροπή έρχεται να προδικάσει την έρευνα της Δικαιοσύνης. Σε λίγες μέρες ο παραιτηθείς υπουργος θα διεκδικήσει την ψήφο του ελληνικού λαού χωρίς εξηγήσεις;» ρωτά ο κ. Παππάς. Ταυτόχρονα, θέτει θέμα προστασίας των τεκμηρίων για τα όσα προηγήθηκαν και οδήγησαν στην τραγωδία. «Οι διοικήσεις ΟΣΕ-ΕΡΓΟΣΕ είναι στη θέση τους; Ποια αντίληψη δικαιολογεί την παραμονή τους στη θέση τους; Πήραν μπρος οι καταστροφείς εγγράφων;», όπως γράφει χαρακτηριστικά. Οι διοικήσεις ΟΣΕ-ΕΡΓΟΣΕ είναι στη θέση τους; Ποια αντίληψη δικαιολογεί την παραμονή τους στη θέση τους; Πήραν μπρος οι καταστροφείς εγγράφων; #stokokkino  Χαρακτηρίζει ταυτόχρονα «εγκληματική συναλλαγή» την ελάφρυνση της ΤΡΑΙΝΟΣΕ-Hellenic Train από την υποχρέωση να επενδύσει 600 εκατ. ευρώ και σε «αντιχάρισμα» να αποσύρει την αξίωση να ενσωματωθούν τα συστήματα ασφαλείας. Εγκληματική συναλλαγή η ελάφρυνση της ΤΡΑΙΝΟΣΕ-Hellenic Train από την υποχρέωση να επενδύσει 600 εκ. € και σε αντιχάρισμα αποσύρει την αξίωση να ενσωματωθούν τα συστήματα ασφαλείας. #stokokkino "
avgi.gr,https://www.avgi.gr//politiki/441385_epimenei-i-kybernisi-sto-xepoylima-kai-fernei-sti-boyli-polynomoshedio-skoypa, ΠΟΛΙΤΙΚΗ, Ιδιωτικοποίηση νερού και απορριμμάτων / Επιμένει η κυβέρνηση στο ξεπούλημα και φέρνει στη Βουλή το πολυνομοσχέδιο - σκούπα,06.03.23 11:10,Αυγή Newsroom,"Στις 2 το απόγευμα αναμένεται να ξεκινήσει η πρώτη συνεδρίαση της Επιτροπής Παραγωγής και Εμπορίου της Βουλής για το πολυνομοσχέδιο - σκούπα του υπουργείου Ενέργειας που κατατέθηκε την επόμενη της τραγωδίας στα Τέμπη και δρομολογεί την ιδιωτικοποίηση των υπηρεσιών ύδρευσης και διαχείρισης απορριμμάτων. Το πολυνομοσχέδιο αποτελεί ενοποίηση τριών νομοσχεδίων του υπουργείου Ενέργειας, ενώ ο ελλιπής χρόνος που δόθηκε για τη διαδικασία διαβούλευσης αποτελεί παραβίαση του νόμου για το επιτελικό κράτος. Κατά τις πληροφορίες του avgi.gr, ο ΣΥΡΙΖΑ αναμένεται να ζητήσει την απόσυρση του πολυνομοσχεδίου. Το νομοσχέδιο-έκτρωμα που έχει τεθεί σε διαβούλευση για να έρθει στη συνέχεια για ψήφιση ""διευρύνει"" τις αρμοδιότητες της Ρυθμιστικής Αρχής Ενέργειας, αναθέτοντάς της ""την εποπτεία και τον έλεγχο"" των υπηρεσιών ύδρευσης και επεξεργασίας αστικών αποβλήτων. Και όλα αυτά με το πρόσχημα ""απαιτούμενων μεταρρυθμίσεων"" του Ταμείου Ανάκαμψης, τις οποίες η ίδια η κυβέρνηση εισήγαγε εν κρυπτώ, χωρίς καμία διαβούλευση και συζήτηση με την κοινωνία και την αυτοδιοίκηση. "
avgi.gr,https://www.avgi.gr//koinonia/441383_o-epitheoritis-ose-ypostirizei-oti-eihe-balei-treis-stathmarhes-sti-moiraia-bardia, ΚΟΙΝΩΝΙΑ, Τέμπη / Ο επιθεωρητής ΟΣΕ υποστηρίζει ότι είχε βάλει τρεις σταθμάρχες στη μοιραία βάρδια,06.03.23 11:00,Αυγή Newsroom,"Ο επιθεωρητής του ΟΣΕ, που χθες Κυριακή (5/3) τέθηκε σε αργία, πήγε, σύμφωνα με πληροφορίες της ΕΡΤ, την περασμένη Παρασκευή στο δικαστικό Μέγαρο Λάρισας αυτοβούλως να καταθέσει στοιχεία για την σιδηροδρομική τραγωδία στα Τέμπη και μεταξύ αυτών είναι ότι ο ίδιος είχε θέσει τρεις σταθμάρχες στη βραδινή βάρδια. Όπως μετέδωσε η ΕΡΤ επικαλούμενη πληροφορίες από εργαζομένους στον ΟΣΕ, στη βραδινή βάρδια, σε ένα σταθμό μεγάλο σαν της Λάρισας, είναι τρεις οι σταθμάρχες: Ο αρχαιότερος και δύο ακόμη. Στην απολογία του χθες ο 59χρονος σταθμάρχης, που προφυλακίστηκε, είπε ότι ήταν μόνος του στη βάρδια. "
avgi.gr,https://www.avgi.gr//politiki/441381_na-apokalypsei-i-komision-tin-empisteytiki-allilografia-me-tin-kybernisi, ΠΟΛΙΤΙΚΗ, ΣΥΡΙΖΑ-ΠΣ για Τέμπη / Να αποκαλύψει η Κομισιόν την εμπιστευτική αλληλογραφία με την κυβέρνηση,06.03.23 10:35,Αυγή Newsroom,"Να αποκαλυφθεί το περιεχόμενο της αλληλογραφίας μεταξύ της ελληνικής κυβέρνησης και της Κομισιόν, σχετικά με την παράταση που ζήτησε και πήρε η Ελλάδα τον Μάρτιο του 2022 για την εγκατάσταση του Ευρωπαϊκού Συστήματος Διαχείρισης Σιδηροδρομικής Κυκλοφορίας, ζήτησε από την Ευρωπαϊκή Επιτροπή με επείγουσα ερώτησή του ο Στέλιος Κούλογλου. Ο ευρωβουλευτής του ΣΥΡΙΖΑ-ΠΣ, στην ερώτησή του επισημαίνει ότι το ατύχημα στα Τέμπη «κατέδειξε την καθυστέρηση της ελληνικής κυβέρνησης στην εγκατάσταση του Ευρωπαϊκού Συστήματος Διαχείρισης Σιδηροδρομικής Κυκλοφορίας “ERTMS”» και συγκεκριμένα: -Το σύστημα έπρεπε να έχει εγκατασταθεί από το 2020, ενώ η χώρα έχει ήδη απορροφήσει εκατομμύρια ευρώ ευρωπαϊκών πόρων για τον εκσυγχρονισμό του σιδηροδρομικού δικτύου.  -Τα κενά ασφαλείας είχαν επισημανθεί επανειλημμένα τόσο από τους εργαζόμενους όσο και από ευρωπαίους αξιωματούχους, και ότι η Επιτροπή, έχοντας ξεκινήσει διαδικασία επί παραβάσει κατά της Ελλάδας τον Δεκέμβριο του 2020, παρέπεμψε τη χώρα στο Ευρωπαϊκό Δικαστήριο τον Φεβρουάριο 2023 για μη συμμόρφωση με την Οδηγία 2012/34 σε σχέση με τη διαφάνεια των έργων στο δίκτυο σιδηροδρομικής υποδομής. -Τον Μάρτιο του 2022 η κυβέρνηση Μητσοτάκη ζήτησε παράταση στην εγκατάσταση του ERTMS, την οποία ενέκρινε η Επιτροπή ενώ το περιεχόμενο της αλληλογραφίας παραμένει εμπιστευτικό.  «Τo πρόσφατο πολύνεκρο σιδηροδρομικό δυστύχημα στην περιοχή των Τεμπών, στην Ελλάδα, κατέδειξε την καθυστέρηση της ελληνικής κυβέρνησης στην εγκατάσταση του Ευρωπαϊκού Συστήματος Διαχείρισης Σιδηροδρομικής Κυκλοφορίας “ERTMS” (που περιλαμβάνει τα ETCS και GSM-R)  -ως όφειλε στη συγκεκριμένη σιδηροδρομική γραμμή από το 2020- ενώ έχει ήδη απορροφήσει ευρωπαϊκούς πόρους εκατομμυρίων ευρώ για το έργο του εκσυγχρονισμού του σιδηροδρομικού δικτύου. Τα πολλαπλά επικίνδυνα κενά ασφαλείας είχαν επισημανθεί επανειλημμένα τόσο από τους εργαζόμενους όσο και από ευρωπαίους αξιωματούχους. Η Επιτροπή είχε κινήσει διαδικασία επί παραβάσει κατά της Ελλάδας τον Δεκέμβριο 2020, απέστειλε αιτιολογημένη γνώμη τον Δεκέμβριο 2021 και παρέπεμψε τη χώρα στο Ευρωπαϊκό Δικαστήριο τον Φεβρουάριο 2023 για μη συμμόρφωση με την Οδηγία 2012/34 σε σχέση με τη διαφάνεια των έργων στο δίκτυο σιδηροδρομικής υποδομής. Όπως, αποκαλύφθηκε, τον Μάρτιο 2022 η Ελληνική Κυβέρνηση ζήτησε παράταση στην εγκατάσταση του ERTMS, την οποία ενέκρινε η Επιτροπή ενώ το περιεχόμενο της αλληλογραφίας παραμένει εμπιστευτικό. Ερωτάται η Επιτροπή: •    Γιατί ενέκρινε την παράταση στην εγκατάσταση κρίσιμων υποδομών ασφαλείας στις ελληνικές αρχές ενώ ήταν ήδη εκπρόθεσμες;•    Γιατί δεν αποκαλύπτει το περιεχόμενο της αλληλογραφίας, ιδιαίτερα μετά το τραγικό πολύνεκρο δυστύχημα;  •    Έχει ερευνήσει την τύχη των πόρων που έχουν δαπανηθεί για την ασφάλεια του σιδηροδρομικού δικτύου στην Ελλάδα ενώ το φυσικό αντικείμενο δεν έχει ολοκληρωθεί;».  "
avgi.gr,https://www.avgi.gr//politiki/441379_epithesi-sti-libe-me-proshima-tin-tragodia-sta-tempi, ΠΟΛΙΤΙΚΗ, Γεραπετρίτης στο Politico / Επίθεση στη LIBE με πρόσχημα την τραγωδία στα Τέμπη,06.03.23 10:00,Αυγή Newsroom,"Στη σημερινή στήλη του Brussels Playbook το Politico παραθέτει δήλωση του νέου υπουργού Υποδομών και Μεταφορών Γιώργου Γεραπετρίτη, ο οποίος υποστηρίζει ότι η επιτροπή LIBE του Ευρωκοινοβουλίου για τα δικαιώματα και το κράτος Δικαίου δεν θα έπρεπε να επισκέπτεται την Ελλάδα μετά την πρόσφατη σιδηροδρομική τραγωδία. «Την ώρα που η Ελλάδα θρηνεί τα θύματα του πρόσφατου σιδηροδρομικού δυστυχήματος και προσπαθεί να αντιμετωπίσει τις συνέπειές του και ταυτόχρονα βρίσκεται εν μέσω προεκλογικής περιόδου καθώς έχει ήδη ανακοινωθεί ότι οι εκλογές θα διεξαχθούν την άνοιξη, εκπλήσσει το γεγονός ότι η επιτροπή LIBE επέλεξε να επισκεφθεί την Ελλάδα αυτή τη στιγμή», δήλωσε ο κ. Γεραπετρίτης. Κατά τον ίδιο, «δεδομένου ότι η ελληνική κυβέρνηση παρακολουθεί με μεγάλη προσοχή και συνεργάζεται εποικοδομητικά με το Ευρωκοινοβούλιο σε συνταγματικά ζητήματα, η κίνηση αυτή αποτελεί εκτός από ασέβεια λόγω των συνθηκών και άμεση παρέμβαση στην εσωτερική πολιτική σκηνή ενός κράτους μέλους κατά τη διάρκεια εκλογικής περιόδου».  Ο Γεραπετρίτης μάλιστα απέστειλε και επιστολή προς τον πρόεδρο της LIBE (τον Ισπανό Χουάν Φερνάντο Λόπεθ Αγκιλάρ των Σοσιαλιστών Δημοκρατών) προαναγγέλλοντας ότι η κυβέρνηση Μητσοτάκη δεν πρόκειται να ανταποκριθεί στο αίτημα επαφών της LIBE με κυβερνητικούς αξιωματούχους.   “I can think of one motivation for such a decision- the wish to interfere in the internal political scene of a MS engaging in political games at a time when national elections have already been announced in my country for this coming spring” Gerapetritis tells LIBE pic.twitter.com/lI88fKXIjU    Την προσπάθεια της κυβέρνησης Μητσοτάκη να αποφύγει οποιαδήποτε επαφή με την επιτροπή της LIBE και να συζητήσει την κατάσταση του κράτους Δικαίου στην Ελλάδα φαίνεται ότι υποστηρίζει έμπρακτα το Ευρωπαϊκό Λαϊκό Κόμμα.  Όπως έγινε γνωστό, οι ευρωβουλευτές του που συμμετέχουν στην LIBE αποσύρθηκαν από την αποστολή. Σημειώνεται ότι η ΝΔ ανήκει στο Ευρωπαϊκό Λαϊκό Κόμμα. Όπως αναφέρεται σε σχετικά δημοσιεύματα, ο επικεφαλής της κοινοβουλευτικής ομάδας του ΕΛΚ Μάνφρεντ Βέμπερ υποστήριξε ότι κάτι τέτοιο θα ήταν «ανάρμοστο και χωρίς ευαισθησία», καθώς λόγω της τραγωδίας δεν υπάρχουν οι κατάλληλες συνθήκες και η αποστολή θα έπρεπε να αναβληθεί. Μάλιστα, χαρακτήρισε τις ομάδες της Αριστεράς στο Ευρωκοινοβούλιος «τυφλωμένες από την αντιπάθειά τους για ορισμένες κυβερνήσεις»..."
avgi.gr,https://www.avgi.gr//parapolitika/441378_epistrateyei-akrodexioys-boyleytes-kai-dexia-trol-gia-na-stoihopoiisei-ton, ΠΑΡΑΠΟΛΙΤΙΚΑ, Μητσοτάκης – Τέμπη / Επιστρατεύει ακροδεξιούς βουλευτές και δεξιά τρολ για να στοιχοποιήσει τον ΣΥΡΙΖΑ,06.03.23 09:45,Αυγή Newsroom,"Σχέδιο διαχείρισης της κρίσης μέσω των τηλεπαραθύρων και των social media βρίσκεται σε εξέλιξη από το Μαξίμου που βλέπει την εικόνα του Κυριάκου Μητσοτάκη και της κυβέρνησής του να βρίσκεται στα τάρταρα εξαιτίας της διαχείρισης που επέλεξε μετά το τρομακτικό δυστύχημα στα Τέμπη προκειμένου να μην αποκαλυφθούν οι εγκληματικές κυβερνητικές παραλείψεις. Το επικοινωνιακό επιτελείο, σύμφωνα με πληροφορίες, αποφάσισε να επιστρατεύσει στα τηλεπαράθυρα ακροδεξιούς βουλευτές της ΝΔ με προβοκατόρικο λόγο όπως είναι ο Δημήτρης Μαρκόπουλος και η Σοφία Βούλτεψη προκειμένου να εξαπολύσει επίθεση με fake news στον ΣΥΡΙΖΑ στην απέλπιδα προσπάθεια να χρεωθεί στο κόμμα της αξιωματικής αντιπολίτευσης το γεγονός ότι το σιδηροδρομικό δίκτυο έμεινε εγκληματικά «τυφλό». Στο στόχαστρο μπήκε, ήδη, ο υπουργός Υποδομών και Μεταφορών της κυβέρνησης ΣΥΡΙΖΑ, Χρήστος Σπίρτζης με τα δεξιά τρολ να κάνουν αήθη επίθεση με ψέματα κατακλύζοντας τα social media με αναφορές περί ευθύνης της κυβέρνησης ΣΥΡΙΖΑ για τον μη εκσυγχρονισμό της τηλεδιοίκησης στον ΟΣΕ. "
avgi.gr,https://www.avgi.gr//koinonia/441375_pistepsa-oti-tha-pethano-na-min-xanasymbei-kati-tetoio, ΚΟΙΝΩΝΙΑ, Μαρτυρία επιβάτη / «Πίστεψα ότι θα πεθάνω» - «Να μην ξανασυμβεί κάτι τέτοιο»,06.03.23 09:11,Αυγή Newsroom,"Τις δραματικές στιγμές μέσα στο βαγόνι 3 της επιβατικής αμαξοστοιχίας Intercity που το βράδυ συγκρούστηκε με εμπορική αμαξοστοιχία στα Τέμπη ανακάλεσε μιλώντας στο Mega ο Θεόδωρος Κατσιούλης. Όπως είπε χαρακτηριστικά ο κ. Κατσιούλης, «είναι η πέμπτη ημέρα, δεν το σκέφτομαι ακόμη, προσπαθώ να καταλάβω ότι εγώ ζω. Γιατί πέρασα έναν τρομακτικό εφιάλτη. Είναι τρομακτικό, η στιγμή της έκρηξης, το ότι είμαι ζωντανός είναι ένα θαύμα για μένα. Τώρα το συνειδητοποιώ, τρέμει η καρδούλα μου». Περιέγραψε ότι καθόταν «στο βαγόνι 3, στη θέση 41. Τη στιγμή της έκρηξης πετάχτηκα ... άνοιξα τα μάτια μου, αντίκρυσα σκοτάδι, καπνό. Μετά από 1-2 δευτερόλεπτα άρχισε να φωνάζει ο κόσμος, τα παιδιά που ήταν εκεί. Προσπάθησαν δύο κοπέλες να βγουν από την δεξιά μεριά, γιατί το βαγόνι είχε αναποδογυρίσει. Φώναξαν, ""παιδιά, υπάρχει φωτιά, δεν μπορούμε να βγούμε"". Γέμιζε το βαγόνι καπνό. Φώναζαν τα παιδιά ""ανοίξτε τα κινητά, τους φακούς, να έχουμε φως""». Η σύγκρουση «με πέταξε τριάντα εκατοστά, κάτω, στα διπλανά καθίσματα. Έχω κάταγμα στη μύτη, μικρά κατάγματα στο κεφάλι, τραύματα στα χέρια. Η δεξιά πλευρά είναι όλη σχεδόν ""στουμπισμένη"" με μόλωπες. Έχασα τις αισθήσεις μου για περίπου ένα λεπτό. Όταν άνοιξα τα μάτια μου αντίκρυσα αυτό το σκηνικό ... Έσπασε ένα παιδί το παράθυρο στο βαγόνι και εκείνη την ώρα εγώ ""έφτιαχνα προσευχή"", είπα ""θα πεθάνω"", τι να κάνω; Δεν ήθελα να συνειδοποιήσω ότι θα πεθάνω ... αλλά είδα το παιδί που έσπασε το τζάμι, του φώναζαν ""σπάσε το τζάμι"", προσπαθούσε με τα χέρια να το σπάσει. Του είπαν ""πάρε ένα ξύλο, ένα σίδερο"", το έσπασε το τζάμι. Βγήκε πρώτα μια κοπέλα, δεύτερος βγήκα εγώ. Την ώρα που πήγα να βγω, ήταν μια μάνα με δύο παιδιά που είχε ανεβεί από την Αθήνα. Καθόταν στην απέναντι πλευρά από εμένα. Ο πατέρας τους τους είχε αποχαιρετήσει στην Αθήνα, το θυμάμαι γιατί είχαν καθίσει δίπλα μου. Έφεραν το ένα παιδί και όταν βγήκα είπα ""πάνω σε γέφυρα είμαστε; Πού είμαστε;"" Γιατί είχε σίδερα κάτω και ήταν ψηλά, λέω ""χτυπήσαμε σε γέφυρα"". Δεν κατάλαβα τι έγινε», όπως ανακάλεσε. Σε άλλο σημείο προσέθεσε ότι «ήταν ψηλά, πιάστηκα με τα χέρια, πίσω στο βαγόνι, έβαλα το πόδι σε κάτι σίδερα, τώρα είδα ότι ήταν η μηχανή. Σιγά-σιγά, πήδηξα προς τα κάτω, με πιάσαν και τα παιδιά και πήδηξα κάτω, 3 μέτρα περίπου ... Είχε πάρει φωτιά το βαγόνι, ήταν γεμάτο καπνό μέσα». «Το βαγόνι ήταν μπαταρισμένο προς τα επάνω, σε κάτι σίδερα. Έπιασα τα παιδιά και κατέβηκαν τα παιδιά. Το ένα παιδί. Στο δεύτερο, έπεσα κι εγώ κάτω. Βγήκε και η μάνα. Γυρίσαμε από την μπροστινή μεριά, τη δεξιά, εκεί που ήταν η φωτιά. Εμείς βγήκαμε από την αριστερή. Εκεί επικρατούσε πανικός, ο κόσμος φώναζε ... Υπήρχε μεγάλη βοήθεια από όλους τους ανθρώπους, δεν θέλαμε να φύγουμε. Δεν μας έπαιρνε η καρδιά μας να φύγουμε, παρότι ήταν πολύ επικίνδυνες οι συνθήκες. Αν ήταν να βοηθηθεί κάποιος καθόμασταν και τον βοηθούσαμε, όλα τα παιδιά. Δηλαδή, αν ήταν ανθρωπίνως δυνατόν να σωθεί κάποιος από όσους φώναζαν ""βοήθεια"", βγήκαν». Ο κ. Κατσιούλης ευχήθηκε «να μην ξαναζήσει άνθρωπος τέτοιο πράγμα. Ο κόσμος έμπαινε στα τρένα, όλοι με χαρά, να γυρίσουν σπίτια τους, μιλούσαν στα κινητά με τους δικούς τους, κι εγώ το ίδιο. Και από τη μια στιγμή στην άλλη χάνεται κόσμος ... Να κάνουν κάτι να μην ξανασυμβεί αυτό», κατέληξε."
avgi.gr,https://www.avgi.gr//politiki/441374_zitise-syggnomi-me-entoli-toy-amerikanoy-epikoinoniologoy, ΠΟΛΙΤΙΚΗ, Κυριάκος Μητσοτάκης / Ζήτησε «συγγνώμη» με εντολή του Αμερικανού επικοινωνιολόγου,06.03.23 08:52,Αυγή Newsroom,"Η διαχείριση της τρομακτικής ζημιάς που έχει υποστεί προσωπικά ο Κυριάκος Μητσοτάκης αλλά και συνολικά η κυβέρνησή του και η Νέα Δημοκρατία είναι το κύριο μέλημα του Μαξίμου και των Αμερικανών επικοινωνιολόγων του πρωθυπουργού. Οι πληροφορίες αναφέρουν ότι καθημερινά από τη στιγμή που σημειώθηκε το τρομακτικό δυστύχημα στα Τέμπη, οι επικοινωνιολόγοι  του Κυριάκου Μητσοτάκη σταθμίζουν εν όψει εκλογών τη ζημιά που γίνεται στο πρόσωπό του όσο πληθαίνουν οι αποκαλύψεις για τις κυβερνητικές ευθύνες και όσο γιγαντώνεται η οργή των πολιτών και κυρίως των νέων. Έτσι, με εντολή των Αμερικανών επικοινωνιολόγων ο Κυριάκος Μητσοτάκης με ανάρτησή του στο Facebook την Κυριακή (5/3), ζήτησε «ΣΥΓΓΝΩΜΗ» (sic) καθώς κατόπιν εορτής όλο το επικοινωνιακό επιτελείο και οι εξ απορρήτων του στο Μαξίμου συνειδητοποίησαν ότι η πρώτη δήλωση του πρωθυπουργού περί «ανθρώπινου λάθους» εξόργισε τους πολίτες καθώς ήταν συνώνυμη με τη συγκάλυψη και με την πρόθεση της κυβέρνησης να μην πάει το μαχαίρι στο κόκκαλο και να αποδώσει ευθύνες. Το επικοινωνιακό επιτελείο βρίσκεται σε αναβρασμό καθώς διαπιστώνουν ότι ακόμα και η δήλωση «συγγνώμης» δεν έπεισε τους πολίτες καθώς μάλιστα λίγη ώρα μετά το μεγάλο συλλαλητήριο στο Σύνταγμα πνίγηκε στα χημικά  με τις δυνάμεις των ΜΑΤ να χτυπούν τους πολίτες που κατέβηκαν στο δρόμο για να ζητήσουν δικαιοσύνη.  Έτσι το Μαξίμου με νέες διαρροές προς φιλοκυβερνητικά ΜΜΕ, άρχισε και πάλι την απέλπιδα προσπάθεια να εξαιρεθεί από τις κυβερνητικές ευθύνες προσωπικά ο Κυριάκος Μητσοτάκης με διατυπώσεις του τύπου ότι η σε προσωπικό τόνο παρέμβαση στο Facebook γράφτηκε προσωπικά από τον ίδιο και όχι από τους συμβούλους ή τους λογογράφους του και ότι προσωπικά ο Μητσοτάκης εκπροσωπεί το όραμα για μια Ελλάδα χωρίς τις παθογένειες που οδήγησαν στην ανείπωτη τραγωδία.  *Η φωτογραφία είναι από το εθνικό μνημόσυνο για τα θύματα του δυστυχήματος στα Τέμπη που τελέστηκε την Κυριακή 5 Μαρτίου "
avgi.gr,https://www.avgi.gr//politiki/441270_2015-den-brikame-poythena-tiledioikisi-etcs-oyte-simatodotisi, ΠΟΛΙΤΙΚΗ," Το 2015 δεν βρήκαμε πουθενά τηλεδιοίκηση, ETCS ούτε σηματοδότηση",06.03.23 08:40,Πέτη Πέρκα,"Τις τελευταίες μέρες ο ελληνικός λαός ζει στιγμές βαθιάς θλίψης, στον απόηχο του πρωτοφανούς σιδηροδρομικού δυστυχήματος στα Τέμπη. Πέρα από αυτό όμως, όσοι από εμάς γνωρίζουμε έστω ελάχιστα για τον σιδηρόδρομο νιώθουμε και έναν βαθύ θυμό, γιατί η αλήθεια είναι πως δεν «πέσαμε από τα σύννεφα». Δυστυχώς, εδώ και καιρό έχουν δοθεί τα σήματα για το πού οδηγείται ο σιδηρόδρομος σε ό,τι αφορά την ασφάλεια και την αξιοπιστία του δικτύου. Ηδη από τον Αύγουστο του 2020, με αφορμή τον εκτροχιασμό αμαξοστοιχίας του προαστιακού που εκτελούσε το δρομολόγιο Κιάτο-Αίγιο (ευτυχώς χωρίς τραυματισμούς), είχα κρούσει τον κώδωνα του κινδύνου σε σχετική ερώτηση προς τον υπουργό Υποδομών και Μεταφορών. Η κυβέρνηση, αντιμετωπίζοντας και τον σιδηρόδρομο με καθαρά επικοινωνιακούς όρους, έσπευσε να προχωρήσει στη λειτουργία της γραμμής, ενώ κανένα από τα συστήματα ασφαλείας (φωτοσήματα, τηλεδιοίκηση, ETCS) δεν λειτουργούσε και η κυκλοφορία ρυθμιζόταν από σταθμάρχη, βασιζόταν, δηλαδή, αποκλειστικά στον ανθρώπινο παράγοντα. Μάλιστα, αυτό δεν ίσχυε μόνο στη συγκεκριμένη γραμμή, αλλά σχεδόν στο σύνολο της υποδομής, μεταξύ άλλων και στα Τέμπη, γεγονός που, πέρα από τη συγκεκριμένη ερώτηση, αναφέρεται και σε άλλες παρεμβάσεις μου προς το υπουργείο. Το παραπάνω συμβάν και άλλα που ακολούθησαν αποτέλεσαν προοίμιο του δυστυχήματος στα Τέμπη και αναδεικνύουν ξεκάθαρα τον σημαντικό ρόλο των ηλεκτρονικών συστημάτων. Συστημάτων, που είναι η απόλυτη προϋπόθεση για ασφάλεια στον σιδηρόδρομο και που όταν αναλάβαμε την κυβέρνηση το 2015 δεν βρήκαμε σε κανένα τμήμα της γραμμής. Δεν υπήρχε πουθενά τηλεδιοίκηση, ETCS ούτε σηματοδότηση. Η γνωστή πλέον σύμβαση 717 για σηματοδότηση υπεγράφη το 2014 και απεδείχθη προβληματική, όπως φαίνεται και από το πρόστιμο της Επιτροπής Δημοσιονομικού Ελέγχου στην ΕΡΓΟΣΕ. Παρά το πλήθος των προβλημάτων, η κυβέρνηση του ΣΥΡΙΖΑ κατάφερε να ολοκληρώσει τη σηματοδότηση και το ETCS σε πολλά τμήματα του δικτύου (π.χ., Τιθορέα-Δομοκός, Πλατύ-Προμαχώνας) και να παραδώσει έργα εξαιρετικής δυσκολίας που ήταν για καιρό βαλτωμένα, όπως η πλήρης ηλεκτροκίνηση στη γραμμή Πειραιάς-Αθήνα-Θεσσαλονίκη, η νέα γραμμή Τιθορέα-Δομοκός, η νέα γραμμή Κιάτο-Αίγιο, το Θριάσιο και άλλοι σταθμοί, γέφυρες και σήραγγες, έργα πολύ περισσότερα από τα αντίστοιχα της προηγούμενης δεκαετίας. Η Πέτη Πέρκα είναι πρώην γενική γραμματέας Μεταφορών (2015-2017), βουλευτής Φλώρινας ΣΥΡΙΖΑ-Π.Σ."
avgi.gr,https://www.avgi.gr//koinonia/441370_nea-24ori-apergia-simera-se-trena-kai-proastiako, ΚΟΙΝΩΝΙΑ, Τραγωδία στα Τέμπη / Νέα 24ωρη απεργία σήμερα σε τρένα και προαστιακό,06.03.23 07:11,Αυγή Newsroom,"Ακινητοποιημένα θα μείνουν και σήμερα Δευτέρα 6 Μαρτίου τα τρένα και ο Προαστιακός λόγω της νέας 24ωρης απεργίας που προκήρυξαν τα σωματεία εργαζόμενων της Hellenic Train. Κανένα δρομολόγιο των τρένων δεν πραγματοποιήθηκε το Σαββατοκύριακο, καθώς οι εργαζόμενοι συνεχίζουν τις απεργιακές κινητοποιήσεις που ξεκίνησαν από τη μέρα της τραγωδίας στα Τέμπη με τη σύγκρουση των τρένων και τους 57 νεκρούς. Τα Σωματεία στη Hellenic Train που κηρύσσουν την απεργία είναι το Σωματείο Εργαζομένων Προσωπικού ΤΡΑΙΝΟΣΕ, η Πανελλήνια Ένωση Προσωπικού, η Πανελλήνια Ένωση Προσωπικού Έλξης. "
avgi.gr,https://www.avgi.gr//politiki/441265_apenanti-stin-tragodia-mono-epikoinonia, ΠΟΛΙΤΙΚΗ," Κυβέρνηση Μητσοτάκη / Απέναντι στην τραγωδία, μόνο επικοινωνία",06.03.23 07:08,Νίκος Σβέρκος,"Το 2017, στο πλαίσιο της ΔΕΘ, ο σημερινός πρωθυπουργός είχε πει «με ενδιαφέρει η επικοινωνία και όχι η ουσία». Το lapsus linguae του Κυριάκου Μητσοτάκη αποδείχθηκε «οδηγός» για τις προκλήσεις και τις κρίσεις που αντιμετώπισε η χώρα μετά την εκλογή του. Ακόμα και τώρα, που η ελληνική κοινωνία θρηνεί δεκάδες ανθρώπους που σκοτώθηκαν στο σιδηροδρομικό δυστύχημα στα Τέμπη, το επιτελείο γύρω του εφάρμοσε και εφαρμόζει πιστά την τακτική της κυνικής επικοινωνιακής διαχείρισης της τραγωδίας. Και έχει σταθερά το βλέμμα στις κάλπες. Ο Κυριάκος Μητσοτάκης τους τελευταίους μήνες πραγματοποιεί περιοδείες και ομιλίες στην περιφέρεια, επιχειρώντας να αποδείξει ότι έκανε πράξη τη φράση του πως «θα μετατρέψουμε τη χώρα σε ένα μεγάλο εργοτάξιο». Ωστόσο, αρκετά από αυτά τα έργα είτε δεν έχουν ολοκληρωθεί είτε έχουν μείνει στο επίπεδο της μακέτας. Στην τελευταία του περιοδεία στις 25 Φεβρουαρίου 2023 στη Θεσσαλία μαζί με τον τότε υπουργό Μεταφορών Κώστα Καραμανλή δήλωνε πως «έχουμε κάνει μια πολύ σοβαρή δουλειά, να μαζέψουμε το σιδηροδρομικό έργο» και πως «είχαμε πάρα πολύ μεγάλες αστοχίες στον τρόπο με τον οποίο τα έργα αυτά σχεδιάστηκαν και δημοπρατήθηκαν». Ουσιαστικά ο Κυριάκος Μητσοτάκης εξέφραζε την ικανοποίησή του για τον τρόπο που λειτουργούσε η κυβέρνησή του στο πεδίο των σιδηροδρόμων. Αυτήν την επικοινωνιακή «γραμμή» επρόκειτο να ακολουθήσει ο Κυριάκος Μητσοτάκης κατά την επίσκεψή του στο κέντρο τηλεδιοίκησης-σηματοδότησης σιδηροδρομικού δικτύου Βορείου Ελλάδος, που ήταν προγραμματισμένη για την 1η Μαρτίου. Σύμφωνα με πληροφορίες από το Μαξίμου, η «φιέστα» θα αφορούσε το τμήμα Θεσσαλονίκη-Προμαχώνας, όπου οι εργασίες ασφάλειας θα έπρεπε να έχουν ολοκληρωθεί το 2020, βάσει του σχετικού ευρωπαϊκού κανονισμού που υιοθετήθηκε το 2017. Το δυστύχημα στα Τέμπη επέβαλε την αναβολή της παρουσίας του εκεί και ακύρωσε με τον πλέον τραγικό τρόπο την επικοινωνιακή τακτική του συστήματος Μητσοτάκη και τους ισχυρισμούς πως η κυβέρνησή του διόρθωσε παλαιότερες στρεβλώσεις. Η τραγική σύγκρουση των δύο αμαξοστοιχιών συνέβη στις 23.21. Τρία λεπτά αργότερα υπήρξε κλήση στο 112, στις 23.40 έφτασαν πυροσβεστικές δυνάμεις και στις 23.50 έφτασαν τα πρώτα ασθενοφόρα. Οι πρώτες αναφορές στα μέσα ενημέρωσης δημοσιεύτηκαν στις 0.40 και έκαναν λόγο για σοβαρό δυστύχημα. Από την κυβέρνηση, ο υπουργός Υγείας Θάνος Πλεύρης επισκέφθηκε νοσοκομεία της Λάρισας όπου νοσηλεύονταν τραυματίες μετά τις 7 το πρωί. Ρεπορτάζ που δημοσιεύτηκαν περίπου στις 7.30 ανέφεραν ότι οι Κυριάκος Μητσοτάκης και Κώστας Καραμανλής κατευθύνονταν προς τη Λάρισα, δίνοντας την αίσθηση πως θα εμφανιστούν από κοινού στον τόπο του δυστυχήματος. Τελικά οι δυο τους εμφανίστηκαν ξεχωριστά, ο μεν Κώστας Καραμανλής στις 11.58, ο δε Κυριάκος Μητσοτάκης λίγο αργότερα, στις 12.32. Η επιστολή παραίτησης του πρώην υπουργού Μεταφορών εστάλη από το γραφείο του περίπου στις 4 το απόγευμα. Στις ώρες από το δυστύχημα μέχρι την παραίτηση του Κώστα Καραμανλή μεσολάβησαν συσκέψεις και συνεννοήσεις του πρωθυπουργού με στενούς του συνεργάτες, αλλά και σύσκεψη του επικοινωνιακού επιτελείου του Μαξίμου. Δύο ήταν τα κρίσιμα ζητήματα: Το πώς θα ελαχιστοποιηθεί η «ζημιά» στο προφίλ του ίδιου του Κυριάκου Μητσοτάκη και το πώς δεν θα υπάρξει παραλληλισμός με την τραγωδία στο Μάτι του 2018. Η θέση του Κώστα Καραμανλή ουσιαστικά «έτριζε» από τη στιγμή που στο Μαξίμου αντελήφθησαν τη φύση και την έκταση του δυστυχήματος. Όχι τόσο για λόγους ουσίας -επαναλαμβάνουμε, τέσσερις μέρες νωρίτερα ο Μητσοτάκης εμφανιζόταν ικανοποιημένος για το έργο του υπουργού. Μέριμνα του πρωθυπουργικού επιτελείου ήταν να μην φανεί ο Μητσοτάκης ανακόλουθος. Πώς γίνεται τη μία μέρα να εξαίρει τον υπουργό του και λίγες μέρες μετά να τον αποπέμπει; Γι’ αυτό και επελέγη ο Κώστας Καραμανλής να μην αποπεμφθεί από την κυβέρνηση, αλλά να παραιτηθεί δήθεν για λόγους ευθιξίας. Η απόφαση για εύσχημη παραίτηση του πρώην υπουργού Μεταφορών ελήφθη, σύμφωνα με πληροφορίες, περίπου στις 11.30 το πρωί. Λίγα λεπτά αργότερα έλαβαν χώρα δύο ενδιαφέρουσες «συμπτώσεις». Αρχικά παρουσιαστές τηλεοπτικών σταθμών άρχισαν να ψέγουν στοχευμένα τον Κώστα Καραμανλή. Κατόπιν ο Κυριάκος Μητσοτάκης εμφανίστηκε στα Τέμπη χωρίς τον Κώστα Καραμανλή στο πλάι του. Το μήνυμα ήταν σαφές, αλλά και η εικόνα χαρακτηριστική: Το επιτελείο του Μαξίμου δεν ήθελε να υπάρχει ενσταντανέ του πρωθυπουργού με τον αποπεμφθέντα. Η επιλογή να παραιτηθεί και να μην αποπεμφθεί ο υπουργός Μεταφορών εξυπηρετούσε και ακόμα ένα αφήγημα τελείως ψευδές. Η Ν.Δ. στήριξε πριν το 2019 ολόκληρη την προεκλογική της εκστρατεία στην τυμβωρυχία μετά την τραγωδία στο Μάτι. Ένα από τα επιχειρήματα ήταν πως δεν παραιτήθηκε κανένας υπουργός της γιατί δεν είχε ανάλογη ευθιξία. Ο Νίκος Τόσκας, ως γνωστόν, είχε υποβάλει την παραίτησή του στον Αλέξη Τσίπρα, με τον τότε πρωθυπουργό να μην την κάνει δεκτή, παρά μόνον προτού σβηστούν οι πυρκαγιές. Προκειμένου να ολοκληρωθεί το κίβδηλο αφήγημα, έσπευσαν πλείστοι όσοι μητσοτακικοί αρθρογράφοι να καταθέσουν την άποψή τους σε ιστοσελίδες που διευθύνουν: «Καραμανλής, το αντίθετο των ΣΥΡΙΖΑίων», η κοινή γραμμή. Ολα είναι εικόνα, ισχυρίζονται ορισμένοι κυνικοί επικοινωνιολόγοι. Και το επιτελείο Μητσοτάκη φαίνεται να έχει μπόλικα στελέχη που ενστερνίζονται αυτήν την άποψη. Ο ένοικος του Μαξίμου δεν αρκούσε να είναι συντετριμμένος. Κυρίως έπρεπε να δείχνει συντετριμμένος, προκειμένου να πείσει και τους πλέον αδαείς. Στις δηλώσεις του το απόγευμα της Τρίτης, όταν απέδωσε το δυστύχημα σε «κυρίως ανθρώπινο λάθος», ο Κυριάκος Μητσοτάκης εμφανίστηκε αξύριστος. Η εμφάνιση αυτή δεν συνιστά από μόνη της τίποτα μεμπτό. Ωστόσο χρησιμοποιεί αυτό το look κάθε φορά που θέλει να υποδηλώσει ότι εργάζεται άοκνα ή έχει ταλαιπωρηθεί από αντικειμενικές συνθήκες. Υπενθυμίζεται ότι εμφανίστηκε αξύριστος στις 6 Φεβρουαρίου 2023, προκειμένου να εννοηθεί πως βρισκόταν σε ολονύκτιες συνεδριάσεις για τον χιονιά. Στις 17 Μαρτίου 2022, ενόσω νοσούσε με κορωνοϊό -ευτυχώς ελαφρά-, έκανε δηλώσεις, με αρκετές ιστοσελίδες να τον συγκρίνουν με τον Εμανουέλ Μακρόν. Τότε οι τηλεσχολιαστές του ΣΚΑΪ έλεγαν: «Ο ηγέτης είναι ανθρώπινος, γι’ αυτό εμφανίστηκε αξύριστος με πουλοβεράκι». Ευτυχώς αυτή τη φορά σεβάστηκαν τα θύματα της τραγωδίας και δεν προχώρησαν σε ανάλογα σχόλια. Ο Κώστας Καραμανλής βρέθηκε στην τελετή παράδοσης-παραλαβής του υπουργείου Μεταφορών και προχώρησε σε λιτές δηλώσεις, συγκινησιακά φορτισμένες. Προκάλεσε όμως αλγεινή εντύπωση η αποκάλυψη πως οι συνεργάτες του τον είχαν προετοιμάσει ακόμα και για το ενδεχόμενο κάποιοι δημοσιογράφοι να επιμείνουν να θέτουν άβολες ερωτήσεις. Συγκεκριμένα, στο σκονάκι που έφτιαξαν οι επικοινωνιολόγοι του υπουργού αναγράφονταν τα εξής: «Αν γίνει οποιαδήποτε ερώτηση: Σας παρακαλώ πολύ, θα μου επιτρέψετε να μην πούμε τίποτα άλλο σήμερα. Αν επιμείνουν: Σας παρακάλεσα να μείνουμε σε αυτά. Δεν είναι ώρα για λόγια. Ας σεβαστούμε τη μνήμη τόσων ανθρώπων που χάθηκαν». Το επιτελείο Μητσοτάκη δεν σταματά πάντως να έχει ποτέ το βλέμμα καρφωμένο στις κάλπες, ακόμα και όταν η χώρα ζει μια ανείπωτη εθνική τραγωδία. Το πρωί της αποφράδας ημέρας ξεκίνησαν να κυκλοφορούν σενάρια περί αναβολής των εκλογών, τα οποία εκκινούσαν από την παραδοχή ότι αναβάλλεται η συνεδρίαση του Υπουργικού Συμβουλίου, στο οποίο θα ανακοίνωνε πιθανόν ο Κυριάκος Μητσοτάκης την προσφυγή στις κάλπες. Ενα από τα βασικά επιχειρήματα που ακούστηκαν, σύμφωνα με πληροφορίες, εντός των τειχών του Μαξίμου είναι πως θα ισοδυναμεί με αυτοκτονία οι κάλπες να στηθούν στις 9 Απριλίου, όταν θα συμπληρώνονται τα «σαράντα» των θυμάτων της τραγωδίας. Ορισμένοι έλεγαν μάλιστα ότι η ανακοίνωση εκλογών αυτές τις ημέρες θα ισοδυναμούσε με παραδοχή ήττας και ανάληψης των ευθυνών για το τραγικό δυστύχημα. Αυτό το σκεπτικό δηλοί πως στελέχη του επιτελείου του Κυριάκου Μητσοτάκη αντιλαμβάνονται την τραγωδία με μόνο άξονα την επικοινωνιακή υπεροχή του σημερινού πρωθυπουργού. Βλέπουν μια τραγωδία ως πολιτικό εμπόδιο, που μπορεί να τους στερήσει την εξουσία και ό,τι αυτή φέρει. Μέχρι την ώρα που γράφονταν αυτές οι γραμμές δεν υπήρχε σαφής εικόνα για το το πότε θα στηθούν οι κάλπες. Η λίστα Πέτσα στα δύσκολα φαίνεται. Γι’ αυτό και έπρεπε να χρησιμοποιηθεί ο μηχανισμός αναπαραγωγής των απόψεων του Μαξίμου προκειμένου να αποκρουστούν οι σοβαρές καταγγελίες των συνδικαλιστών των σιδηροδρομικών για την έλλειψη μέτρων ασφαλείας. Την Τετάρτη και ενόσω τα συνεργεία ανέσυραν νεκρούς από το διαλυμένο τρένο όλες οι φιλοκυβερνητικές ιστοσελίδες αναπαρήγαγαν non paper του Μαξίμου, χωρίς φυσικά να αναφέρουν ότι όσα αναγράφονται αποτελούν ισχυρισμούς της κυβέρνησης Μητσοτάκη. Χαρακτηριστικά στα πανομοιότυπα δημοσιεύματα αναφερόταν ότι «παρά τις καταγγελίες συνδικαλιστικών εκπροσώπων των σιδηροδρομικών περί παντελούς απουσίας αυτόματων δικλίδων ασφαλείας στο δίκτυο, κυβερνητικές πηγές και στελέχη του ΟΣΕ έλεγαν ότι και σύγχρονα ηλεκτρονικά συστήματα ελέγχου έχουν αποδοθεί σε ολόκληρο το κομμάτι από το Πλατύ Ημαθίας έως τον Προμαχώνα, όπως και σε μεγάλο μέρος της διαδρομής από την Αθήνα έως τη Λάρισα. Ως αποτέλεσμα, το όλο έργο έχει υλοποιηθεί σε ποσοστό που αγγίζει το 70%. Τα δύο κομμάτια που δεν καλύπτονται ακόμα είναι το σκέλος ανάμεσα στη Λάρισα και το Πλατύ, όπου σημειώθηκε το δυστύχημα, και νοτιότερα η έκταση μεταξύ Οινόης και Τιθορέας». Με άλλα λόγια, το Μαξίμου δήλωνε ικανοποίηση για την πορεία των σχετικών έργων, αποδίδοντας την ευθύνη -πού αλλού- στην «κακιά στιγμή» και στο «ανθρώπινο λάθος."
avgi.gr,https://www.avgi.gr//koinonia/441369_proklisi-i-syllipsi-trion-dimosiografon-kai-enos-eikonolipti, ΚΟΙΝΩΝΙΑ, Δημοσιογραφικές ενώσεις / Πρόκληση η σύλληψη τριών δημοσιογράφων και ενός εικονολήπτη,05.03.23 23:56,Αυγή Newsroom," Τη σύλληψη τριών δημοσιογράφων και ενός εικονολήπτη έξω από τα δικαστήρια της Λάρισας καταδικάζουν απερίφραστα τα Διοικητικά Συμβούλια της ΠΟΕΣΥ, της ΕΣΗΕΑ, της ΕΣΗΕΜΘ, της ΕΣΠΗΤ, της ΕΣΗΕΘΣΤΕ-Ε και της ΕΣΗΕΠΗΝ που εκπροσωπούν το σύνολο του δημοσιογραφικού κόσμου της χώρας. Όπως σημειώνουν «πρόκειται για πρόκληση και κατάφωρη παραβίαση της συνταγματικής υποχρέωσης των συναδέλφων μας και μάλιστα μετά από προφορική μήνυση δικηγόρου ο οποίος απρόκλητα πλησίασε τους συναδέλφους και άρχισε να τους απειλεί». Προσήγαγαν δημοσιογράφους στη ΛάρισαΔιαβάστε περισσότερα εδώ: https://t.co/X3SuPpqQ7q pic.twitter.com/gOOakM5Jtk  Σημειώνεται ότι οι δημοσιογράφοι αφέθηκαν ελεύθεροι μετά από 7 ώρες. Πρόκληση η σύλληψη τριών δημοσιογράφων και ενός εικονολήπτη ΠΑΝΕΛΛΗΝΙΑ ΟΜΟΣΠΟΝΔΙΑ ΕΝΩΣΕΩΝ ΣΥΝΤΑΚΤΩΝ  (ΠΟΕΣΥ) ΈΝΩΣΙΣ ΣΥΝΤΑΚΤΩΝ ΗΜΕΡΗΣΙΩΝ ΕΦΗΜΕΡΙΔΩΝ ΑΘΗΝΩΝ (ΕΣΗΕΑ) ΈΝΩΣΗ ΣΥΝΤΑΚΤΩΝ ΗΜΕΡΗΣΙΩΝ ΕΦΗΜΕΡΙΔΩΝ ΜΑΚΕΔΟΝΙΑΣ-ΘΡΑΚΗΣ (ΕΣΗΕΜΘ) ΈΝΩΣΗ ΣΥΝΤΑΚΤΩΝ ΠΕΡΙΟΔΙΚΟΥ-ΗΛΕΚΤΡΟΝΙΚΟΥ ΤΥΠΟΥ (ΕΣΠΗΤ) ΈΝΩΣΗ ΣΥΝΤΑΚΤΩΝ ΗΜΕΡΗΣΙΩΝ ΕΦΗΜΕΡΙΔΩΝ ΘΕΣΣΑΛΙΑΣ-ΣΤΕΡΕΑΣ ΕΛΛΑΔΑΣ- ΕΥΒΟΙΑΣ (ΕΣΗΕΘΣΤΕ-Ε) ΈΝΩΣΗ ΣΥΝΤΑΚΤΩΝ ΗΜΕΡΗΣΙΩΝ ΕΦΗΜΕΡΙΔΩΝ ΠΕΛΟΠΟΝΝΗΣΟΥ-ΗΠΕΙΡΟΥ-ΝΗΣΩΝ (ΕΣΗΕΠΗΝ) Τα Διοικητικά Συμβούλια της ΠΟΕΣΥ, της ΕΣΗΕΑ, της ΕΣΗΕΜΘ, της ΕΣΠΗΤ, της ΕΣΗΕΘΣΤΕ-Ε και της ΕΣΗΕΠΗΝ που εκπροσωπούν το σύνολο του δημοσιογραφικού κόσμου της χώρας καταδικάζουν απερίφραστα τη σύλληψη τριών δημοσιογράφων και ενός εικονολήπτη έξω από τα δικαστήρια της Λάρισας. Πρόκειται για πρόκληση και κατάφωρη παραβίαση της συνταγματικής υποχρέωσης των συναδέλφων μας και μάλιστα μετά από προφορική μήνυση δικηγόρου ο οποίος απρόκλητα πλησίασε τους συναδέλφους και άρχισε να τους απειλεί. Το εν λόγω μέλος του ΔΣΑ, Ανδρέας Θεοδωρόπουλος, σε έξαλλη κατάσταση όπως μεταφέρουν συνάδελφοι, παρόντες στο περιστατικό, μήνυσε τους Ηλία Σκυλάκο, ανταποκριτή του ΑΠΕ, Βασίλη Κυριακούλη, ανταποκριτή του Γαλλικού Πρακτορείου, Αδάμ Αλεξόπουλο, απεσταλμένο του τηλεοπτικού σταθμού «Attica TV» και Δημήτρη Παπαμιχαλάκη, εικονολήπτη του ίδιου καναλιού, άκουσον άκουσον για προσβολή νεκρών! Δεν μπορεί να γίνει, σε καμία περίπτωση, ανεκτό να εμποδίζονται οι δημοσιογράφοι στην άσκηση των καθηκόντων τους με γραφικότητες και από πρόσωπα που καταφανώς βρίσκονται σε κατάσταση φόρτισης, για άγνωστους λόγους. Απαιτούμε να αφεθούν αμέσως ελεύθεροι οι συνάδελφοί μας. Καλούμε τον Δικηγορικό Σύλλογο της Αθήνας να πάρει θέση. Καλούμε τους συναδέλφους να λαμβάνουν υπόψη τους τη συμπεριφορά, τις πρακτικές και τυχόν αποφάσεις των δικηγορικών συλλόγων όταν πρόκειται να δώσουν βήμα σε καλεσμένους ή συνεντευξιαζόμενους. Οι δημοσιογράφοι, από την πρώτη στιγμή της τραγωδίας στα Τέμπη, καλύπτουν με αυταπάρνηση  και επαγγελματισμό τις εξελίξεις και δεν είναι δυνατόν να παρακωλύονται στο έργο τους, με ανυπόστατες κατηγορίες, την ώρα που η Ελλάδα και όλος ο κόσμος θρηνούν και ζητούν ενημέρωση και απαντήσεις στα τραγικά ερωτήματα αυτής της υπόθεσης. ΤΑ ΔΙΟΙΚΗΤΙΚΑ ΣΥΜΒΟΥΛΙΑ ΤΩΝ ΕΝΩΣΕΩΝ      "
avgi.gr,https://www.avgi.gr//koinonia/441365_profylakisteos-o-stathmarhis, ΚΟΙΝΩΝΙΑ, Τέμπη / Προφυλακιστέος ο σταθμάρχης ,05.03.23 21:55,Αυγή Newsroom,"Μετά τη μαραθώνια απολογία του σταθμάρχη που διήρκεσε περίπου 8 ώρες, κρίθηκε προφυλακιστέος  για το τραγικό σιδηροδρομικό δυστύχημα στα Τέμπη. Η πολύωρη απολογία του ολοκληρώθηκε λίγο μετά τις 21:30. Σύμφωνα με πληροφορίες ο 59χρονος κρίθηκε προφυλακιστέος με σύμφωνη γνώμη ανακριτή και εισαγγελέα. Ο σταθμάρχης έφτασε στις 11: 00 το πρωί στο δικαστικό Μέγαρο Λάρισας κάτω από δρακόντεια μέτρα. Υπενθυμίζεται ότι το Σάββατο έλαβε προθεσμία προκειμένου να απολογηθεί σήμερα, καθώς σύμφωνα με τον δικηγόρο του στη δικογραφία είχαν εισφερθεί νέα στοιχεία τα οποία έπρεπε να μελετήσουν και να αξιολογήσουν. Ο 59χρονος αντιμετωπίζει την κατηγορία της ανθρωποκτονίας από αμέλεια και πρόκληση σωματικών βλαβών από αμέλεια κατά συρροή. Επίσης, βρίσκεται αντιμέτωπος με την κατηγορία της διατάραξης της ασφαλείας των συγκοινωνιών, αδίκημα που διώκεται, με βάση πρόσφατη τροποποίηση του Ποινικού Κώδικα, ως κακούργημα και επισύρει ποινές από δέκα χρόνια κάθειρξη έως ισόβια."
avgi.gr,https://www.avgi.gr//koinonia/441363_i-elas-edine-dioria-25-oron-sta-nosokomeia-gia-na-steiloyn-listes-me-traymaties, ΚΟΙΝΩΝΙΑ," Τέμπη / Η ΕΛΑΣ έδινε διορία 2,5 ωρών στα νοσοκομεία για να στείλουν λίστες με τραυματίες",05.03.23 21:29,Αυγή Newsroom,"Το απόλυτο μπάχαλο που επικρατούσε στην Ελληνική Αστυνομία μετά το πολύνεκρο δυστύχημα στα Τέμπη αναδεικνύει έγγραφο που είχε στείλει η αστυνομία Λάρισας. Όπως φαίνεται στο έγγραφο που δημοσιεύει το avgi.gr, η Διεύθυνση Αστυνομίας Λάρισας και συγκεκριμένα το γραφείο προανακρίσεων του τμήματος τροχαίας, είχε στείλει αίτημα με την ένδειξη κατεπείγον, ζητώντας από τα νοσοκομεία να απαντήσουν εντός 2,5 ωρών με αναλυτική λίστα με όλους τους τραυματίες από το δυστύχημα. Συγκεκριμένα, η αστυνομία Λάρισας έστειλε το επίμαχο αίτημα την Παρασκευή 3 Μαρτίου στις 15.30 και ζητούσε απάντηση έως τις 18.00 την ίδια μέρα. Αξίζει να σημειωθεί ότι δεν ήταν ένα απλό αίτημα καθώς ζητούσε αναλυτικές λίστες ατόμων και ιατρικές γνωματεύσεις - βεβαιώσεις όσων μεταφέρθηκαν ή επισκέφτηκαν τα νοσοκομεία. Μάλιστα το αστυνομικό τμήμα Λάρισας απειλούσε και τα νοσοκομεία ότι «αν διαπιστωθεί παρέκκλιση των όσων εντέλλονται με το παρόν μας έγγραφο, εξετασθούν και εφαρμοστούν αμελλητί αναλόγως οι διατάξεις του άρθρου 168 του Ποινικού Κώδικα - Απείθεια κατά παντός υπευθύνου έκαστου νοσοκομείου σας, από τις κατά τόπους αρμόδιες δικαστικές και αστυνομικές αρχές». Δείτε το έγγραφο:"
avgi.gr,https://www.avgi.gr//koinonia/441362_i-terastia-diadilosi-sto-syntagma-kai-ta-ntokoymenta-tis-agrias-katastolis, ΚΟΙΝΩΝΙΑ, Τέμπη / Η τεράστια διαδήλωση στο Σύνταγμα και τα ντοκουμέντα της άγριας καταστολής,05.03.23 21:19,Αυγή Newsroom,"Ανηλεής ήταν η επίθεση των δυνάμεων καταστολής κατά των χιλιάδων πολιτών που διαδήλωσαν για την τραγωδία στα Τέμπη. Χαρακτηριστικό του μένους των ΜΑΤ κατά της μαζικής συγκέντρωσης διαμαρτυρίας για τη φονική σύγκρουση τρένων στα Τέμπη ήταν ότι χτύπησαν τους διαδηλωτές σε δύο φάσεις. Αρχικά νωρίς το μεσημέρι και στη συνέχεια το απόγευμα όταν αρκετός κόσμος επέστρεψε στο Σύνταγμα αντιτασσόμενος στην άγρια καταστολή. Συγκεκριμένα, όπως φαίνεται στο βίντεο του avgi.gr και του Κώστα Παπαντωνίου, τα ΜΑΤ επιτέθηκαν με χημικά και ξύλο στους νέους που ήταν στο Σύνταγμα. Μάλιστα το θράσος των αστυνομικών ήταν τέτοιο καθώς δεν δίστασαν να χτυπήσουν τον κόσμο μπροστά στους δεκάδες δημοσιογράφους και φωτορεπόρτερ που ήταν στο σημείο. Χαρακτηριστική του μένος των ΜΑΤ ήταν η επίθεση που δέχθηκε η ηθοποιός Κλέλια Ρενέση που κρατούσε το παιδί της στην αγκαλιά της.  Την ίδια ώρα εξοργιστική είναι η καταγγελία που βλέπει το φως της δημοσιότητας αναφορικά με το όργιο καταστολής της αστυνομίας κατά την τεράστια διαδήλωση διαμαρτυρίας στο Σύνταγμα. Οι άνδρες των ΜΑΤ έπνιξαν στα χημικά και μαθήτρια που κατάφερε και βγήκε ζωντανή από τα συντρίμμια των Τεμπών. Όπως περιγράφει ο ηθοποιός Γιάννης Κοκιασμένος, «η Κατερίνα μου, η μαθήτριά μου, ήταν στο τρένο και σώθηκε με ένα κάταγμα στον αγκώνα. Η Κατερίνα μου ήταν και στις πορείες, σήμερα στις έντεκα και προχθές στις επτά. Με αρχαιοελληνικούς όρους δεν ξέρω μεγαλύτερη Ύβρη από το να της ρίξουν χημικά».  Την απρόκλητη επίθεση της αστυνομίας στη διαδήλωση που συμμετείχαν χιλιάδες πολίτες  και είχε ως αποτέλεσμα δεκάδες νεκρούς και αγνοούμενους κατήγγειλε η γραμματέας της ΚΕ του ΣΥΡΙΖΑ ΠΣ Ράνια Σβίγκου. Η Ράνια Σβίγκου αναφέρει ότι χιλιάδες διαδηλωτές βρέθηκαν αντιμέτωποι με τα χημικά και κρότου λάμψης από την αστυνομία η οποία έριχνε απρόκλητα μέσα στο πλήθος. Όπως δηλώνει χαρακτηριστικά οικογένειες με μικρά παιδιά έτρεχαν μέσα στο μετρό για να προστατευτούν. Μια μεγαλη συγκέντρωση σημερα στο Σύνταγμα.Χιλιάδες διαδηλωτές για μια ακόμα φορά βρεθήκαμε αντιμέτωποι με χημικά και κρότου λαμψης από την αστυνομία,που έριχνε απρόκλητα μέσα στο πλήθος.Οικογένειες με μικρά παιδιά έτρεχαν μέσα στο μετρό για να προστατευτούν.Βίντεο του @News247gr pic.twitter.com/ZoO57eaoMT "
avgi.gr,https://www.avgi.gr//koinonia/441361_erixan-himika-se-epibatida-poy-bgike-zontani-apo-ta-syntrimmia-ton-tempon, ΚΟΙΝΩΝΙΑ, Σύνταγμα / Έριξαν χημικά σε επιβάτιδα που βγήκε ζωντανή από τα συντρίμμια των Τεμπών,05.03.23 20:18,Αυγή Newsroom,"Μία συγκλονιστική και συνάμα εξοργιστική καταγγελία βλέπει το φως της δημοσιότητας αναφορικά με το όργιο καταστολής της αστυνομίας κατά την τεράστια διαδήλωση διαμαρτυρίας στο Σύνταγμα. Οι άνδρες των ΜΑΤ έπνιξαν στα χημικά και μαθήτρια που κατάφερε και βγήκε ζωντανή από τα συντρίμμια των Τεμπών. Όπως περιγράφει ο ηθοποιός Γιάννης Κοκιασμένος, «η Κατερίνα μου, η μαθήτριά μου, ήταν στο τρένο και σώθηκε με ένα κάταγμα στον αγκώνα. Η Κατερίνα μου ήταν και στις πορείες, σήμερα στις έντεκα και προχθές στις επτά. Με αρχαιοελληνικούς όρους δεν ξέρω μεγαλύτερη Ύβρη από το να της ρίξουν χημικά». Η Κατερίνα μου, η μαθήτριά μου, ήταν στο τραίνο και σώθηκε με ένα κάταγμα στον αγκώνα. Η Κατερίνα μου ήταν και στις... Υπενθυμίζεται ότι τα ΜΑΤ χτύπησαν με μένος την μαζική συγκέντρωση διαμαρτυρίας για την τραγωδία στα Τέμπη και μάλιστα σε δύο φάσεις. Αρχικά νωρίς το μεσημέρι και στη συνέχεια το απόγευμα όταν αρκετός κόσμος επέστρεψε στο Σύνταγμα κόντρα στην άγρια καταστολή."
avgi.gr,https://www.avgi.gr//koinonia/441319_ayti-i-thlipsi-tha-kratisei-gia-panta, ΚΟΙΝΩΝΙΑ, Αποστολή της «Α» στη Λάρισα / Αυτή η θλίψη θα κρατήσει για πάντα,05.03.23 20:06,Γιάννης Ανδρουλιδάκης,"Ο Β. ανέβηκε στην αμαξοστοιχία για Θεσσαλονίκη από τη Λάρισα. Απόθεσε πιθανότατα τα πράγματά του στις μπαγκαζιέρες του κυλικείου και κατευθύνθηκε προς την τουαλέτα. Όσοι ταξιδεύουν με το τρένο, και κυρίως όσοι συχνάζουν στο κυλικείο, γνωρίζουν ότι η απόσταση ανάμεσα σε αυτό και στην πρώτη ανοιχτή τουαλέτα είναι σκανδαλωδώς μεγάλη - λένε πως αυτό συνέβαινε για να αποθαρρύνονται να τις χρησιμοποιούν ως καπνιστήριο οι θεριακλήδες του κυλικείου. Ο Β. διένυσε αυτή την απόσταση και χάρη σε αυτήν είναι σήμερα ζωντανός. Νοσηλεύεται στο Γενικό Νοσοκομείο της Λάρισας, εκτός κινδύνου, αλλά υποφέρει από τραυματικό σοκ. Μέσα στη μέρα και τη νύχτα πετάγεται ξαφνικά από τον ύπνο του και φωνάζει. Δεν είναι σαφές τι έχει καταλάβει και τι ξέρει. Ωστόσο, κανείς δεν του έχει πει έως τώρα ότι η κοπέλα του που τον συνόδευε στο ταξίδι έχει πεθάνει. Η αμαξοστοιχία I/C 62, για την οποία ο χρόνος σταμάτησε κοντά στα Τέμπη στις 11 το βράδυ της Τετάρτης, έχει πολλές τέτοιες ιστορίες. Αυτή, καθώς αφορούσε παιδιά από τη Λάρισα, κυκλοφόρησε λίγο ανάμεσα στους δημοσιογράφους του τοπικού Τύπου. Κάποιες άλλες χάθηκαν αναμφίβολα κάτω από τα καμένα βαγόνια και τη λάσπη στην περιοχή του Ευαγγελισμού. Και ορισμένες είχαν την τύχη να ταξιδέψουν γρήγορα προς άλλες πόλεις, μαζί με επιζώντες επιβάτες του τρένου. Οι συγγενείς των αγνοουμένων που στέκονταν μέχρι το βράδυ της Παρασκευής στον χώρο που διαμορφώθηκε γι’ αυτούς ήδη από τα μεσάνυχτα της Τετάρτης δεν έχουν φυσικά καμία διάθεση να ασχοληθούν με τέτοιου τύπου ιστορίες. Βιώνουν ένα ψυχολογικό βασανιστήριο, το οποίο ανάγεται από τη σταδιακή πτώση από το επίπεδο της προσμονής σε αυτό της απελπισίας μέσα σε ένα 24ωρο. Το βράδυ της Τετάρτης, το ίδιο και το πρωί της Πέμπτης, πολιορκούσαν τα ασθενοφόρα που κατέφθαναν στα Επείγοντα του νοσοκομείου, προσδοκώντας να βρουν κάποιον συγγενή μέσα. Κατά κανόνα, οι επιβάτες των ασθενοφόρων ήταν ηλικιωμένοι που είχαν υποστεί κάποιο επεισόδιο. Λίγο μετά τα μεσάνυχτα της Τετάρτης ο διευθυντής των Επειγόντων του νοσοκομείου είχε κάνει μια δυσοίωνη πρόβλεψη, που, δυστυχώς, βγήκε αληθινή: «Από εδώ και πέρα, από το τρένο θα μας έρχονται μόνο νεκροί». Οι συγγενείς των ανθρώπων, που κάθονταν αγωνιούντες έξω από το Αμφιθέατρο του Γενικού Νοσοκομείου, ή μάλλον τα κορμιά τους, κατέφταναν στο νοσοκομείο μέσα σε ασθενοφόρα με σβηστή σειρήνα που δεν σταματούσαν έξω από τα Επείγοντα. Προχωρούσαν λίγο πιο πέρα, εκεί όπου ένας τεράστιος μαύρος μουσαμάς έχει τοποθετηθεί για να εμποδίζει την οπτική επαφή με το νεκροτομείο και τα ψυγεία του. Το πρώτο 24ωρο οι συγγενείς των αγνοούμενων είναι διεκδικητικοί και ζωηροί. Ζητούν επίμονα πληροφορίες, αξιώνουν ταχύτητα, κάποιοι θέλουν να μπουν στο νεκροτομείο για να αναγνωρίσουν τους νεκρούς τους - ή να ανανεώσουν την ελπίδα τους. Μετά το μεσημέρι της Πέμπτης, η ζωηράδα αυτή υποχωρεί. Οι ψυχολόγοι που βρίσκονται εκεί από την πρώτη στιγμή έχουν διαχειριστεί μαζί τους τη συνείδηση ότι δεν υπάρχουν επιζώντες. Και ότι η δυνατότητα να δει κανείς τον νεκρό του είναι πιο περίπλοκη από όσο αρχικά ακούγεται. Το βράδυ της Πέμπτης, όταν πια η ταυτοποίηση αρχίζει, το απόκοσμο θέατρο του δράματος ζει μια κορύφωση της τραγωδίας. Η σιωπή που απλώνεται από τον μουσαμά του νεκροτομείου και, αφού περάσει από την τέντα των δημοσιογράφων, καταλήγει στους συγγενείς που στέκονται 200 μέτρα πιο πέρα, σπάει ενίοτε από το χτύπημα κάποιου κινητού τηλεφώνου, που ακολουθείται από έναν μακρύ λυγμό. Οι δημοσιογράφοι και οι υπόλοιποι συγγενείς στρέφονται τότε προς τον κύκνο που άδει για να υποκλέψουν κάποια πληροφορία. Συνήθως δεν πρόκειται περί αυτού. Κάποιος φίλος ή συγγενής έχει απλά ανακαλέσει το μέγεθος της τραγωδίας με κάποια συνομιλία. Οι γονείς του Κ. έχουν απωλέσει την ελπίδα και ακόμα δεν έχουν τοποθετήσει κάτι στη θέση της. Αναρωτιούνται για το χρονοδιάγραμμα. Ακούγοντας τον αριθμό «52» στις ταυτοποιήσεις νεκρών, γνωρίζοντας ότι όλοι οι νεκροί είναι 57, θέλουν να μάθουν: «Γιατί δεν έχει ειδοποιηθεί κανένας μας εδώ; Από πού είναι αυτοί οι 52;». Η απάντηση δεν κρύβει κάποια ιδιαίτερη ανατροπή. Απλά η ενημέρωση των οικογενειών γίνεται με πολύ βραδύτερους ρυθμούς από την ταυτοποίηση. Ακούν την εξήγηση με συγκατάβαση. Σχολιάζουν ότι θα μπορούσαν να τους ενημερώνουν περισσότερο για το τι γίνεται. Όμως, το παράπονο αυτό είναι μάλλον μια ασυνείδητη προσπάθεια να σκεφτούν ότι η υπόθεση του γιου τους έχει εξελίξεις - η πραγματικότητα είναι τραγικά διαφορετική. Ο Κ. σπούδαζε στη Θεσσαλονίκη, όπως πολλά από τα παιδιά που χάθηκαν, και ήταν από αυτούς που ήταν στο τρένο από την αρχή. Eνα κυπριακό αυτοκίνητο με διπλωματικές πινακίδες έρχεται ως τιμητική συνοδεία μιας οικογένειας που έχει έρθει με αεροπλάνο από την Κύπρο για να παραλάβει τη σορό. Αυτός ο θάνατος έχει ανακοινωθεί νωρίς, αλλά η άδεια να δουν τον νεκρό συγγενή τους δεν έχει δοθεί ακόμα στους ταξιδιώτες. Λίγο πέρα από το απόκοσμο σκηνικό του Γενικού Νοσοκομείου, μια ολόκληρη πόλη κουβαλά ασήκωτο το βάρος των ημερών. Μόνο δύο από τους νεκρούς προέρχονταν από τη Λάρισα, ωστόσο όλοι τους κατέληξαν σε αυτή. Το πένθος καταβάλλει κάθε συζήτηση στην πόλη, κάθε ζωντανή δράση. Ο αντιδήμαρχος της πόλης Δ. Δεληγιάννης εξιστορεί τον τρόπο με τον οποίο κινητοποιήθηκε ο δήμος για να βρεθούν ψυχολόγοι δίπλα στους οικείους από την πρώτη στιγμή. Το αποτέλεσμα της κινητοποίησης ήταν αρκετά εντυπωσιακό, αλλά κανείς δεν έχει διάθεση να υπερηφανευτεί γι’ αυτό ανάμεσα σε 57 νεκρούς. Η υπεύθυνη της Κοινωνικής Υπηρεσίας του δήμου που έχει συντονίσει αυτή τη διαδικασία αρνείται ευγενικά να μιλήσει. Δείχνει σαν να κουβαλά επάνω της όσο βάρος κατόρθωσε να πάρει από τους απελπισμένους ανθρώπους που περιμένουν πια ανέλπιδοι τους νεκρούς της. Οι συζητήσεις στην πόλη, μηχανικές και αμήχανες, καταλήγουν πάντα στον Ευαγγελισμό και στα όσα δεν έγιναν στον σιδηροδρομικό σταθμό. Καταλαβαίνεις εύκολα ότι είσαι σε μια πόλη υπερήφανη για την ιστορία των τρένων της. Μέχρι το βράδυ, που οι φανατικότεροι οπαδοί της ΑΕΛ θα προσθέσουν μια νότα οργής στη λύπη που καθηλώνει την πολύ μεγάλη διαδήλωση διαμαρτυρίας, η Λάρισα θυμίζει πολύ την τελευταία φράση στην τελευταία επιστολή που έστειλε ο Βίνσεντ Βαν Γκογκ στον αδερφό του: «Αυτή η θλίψη θα κρατήσει για πάντα». Επιμέλεια: Αλεξάνδρα Χριστακάκη Νίκος Μπαρλαγιάννης: Φώναζαν τα ονόματα των ανθρώπων τους μήπως είναι ζωντανοί στα βαγόνια Πήρε άδεια και βρίσκεται από τις 11.45 της μοιραίας νύχτας μέχρι την ώρα που γράφεται η συνέντευξη στον τόπο της τραγωδίας. Τον εντοπίσαμε έξω από το βαγόνι 2, λίγο πριν αναχωρήσουν μαζί με τα άλλη μέλη της ομάδας για το Νοσοκομείο της Λάρισας. «Ενημερώθηκα από τη Γ.Γ. Πολιτικής Προστασίας για το δυστύχημα λίγο πριν τα μεσάνυχτα. Δεν ήξερα τι θα συναντήσω φεύγοντας από την Ελασσόνα. Όταν έφτασα, μαζί με άλλους 11 εθελοντές από τη Λάρισα και την Κατερίνη, η ατμόσφαιρα ήταν αποπνικτική. Φωτιά, καπνοί που έβγαιναν από τα δύο πρώτα βαγόνια και μια μυρωδιά από καμένα λάστιχα μας έπνιγαν τον λαιμό. Η πρώτη εικόνα που αντίκρισα ήταν ένας τραυματίας και τρεις άλλοι νέοι άνθρωποι νεκροί, εκσφενδονισμένοι μέσα στα χωράφια, σε απόσταση 20 μέτρων από το τρένο. Πώς βρέθηκαν εκεί; Νεκροί και με τραύματα. Τα πρόσωπα των τραυματιών κατακόκκινα, με την απόγνωση αποτυπωμένη πάνω τους, να ουρλιάζουν, αναζητώντας τους δικούς τους ανθρώπους που ήταν στα βαγόνια. Οι επιβάτες ήταν σοκαρισμένοι, σε απόγνωση, άκουγες συνεχώς ουρλιαχτά με ονόματα. Φώναζαν τα ονόματα των δικών τους ανθρώπων που ταξίδευαν μαζί και τώρα δεν ξέρουν πού είναι. Φώναζαν τα ονόματά τους μήπως είναι ζωντανοί στα βαγόνια. Τα δικά τους τραύματα δεν τα υπολόγιζαν. Μια κοπέλα αναζητούσε το αγόρι της, μα δεν της αποκρίθηκε. Μια εθελόντρια κατέρρευσε μπροστά στις εικόνες αυτές. Δεν θυμάμαι πόσους βοηθήσαμε να μεταφερθούν στο Νοσοκομείο της Λάρισας την πρώτη νύχτα. Φτάσαμε στις 6 τα χαράματα στο νοσοκομείο. Συγγενείς από Αθήνα και Θεσσαλονίκη έφταναν αναζητώντας τους συγγενείς τους. Εικόνες δύσκολες, σκληρές, που δεν τις είχα ξαναζήσει σε φυσικές καταστροφές. Χωρίς ενημέρωση, περίμεναν την ταυτοποίηση. Λιποθυμίες, υστερίες, πανικός. Ένας πατέρας ήρθε από την Αθήνα και ευτυχώς βρήκε την κόρη του να νοσηλεύεται τραυματισμένη. Ένας άνδρας απ’ τη Θεσσαλονίκη αναζητούσε τη γυναίκα του και τα παιδιά του. Δεν ξέρω αν τους βρήκε. Σκέφτηκα ότι μπορεί να ήμουν εγώ, αλλά απέβαλα τους εφιάλτες γιατί πρέπει να είμαι ψύχραιμος στο έργο της διάσωσης. Σήμερα, Παρασκευή, εδώ, στον τόπο της τραγωδίας, δεν υπάρχουν συγγενείς. Μόνο τα συνεργεία διάσωσης γύρω από συντρίμμια, λαμαρίνες και καθίσματα από τα βαγόνια. Χθες μπήκαν στο δεύτερο βαγόνι που ήταν το μπαρ, όλα είναι μια μάζα από σίδερα. Έλιωσαν από τις υψηλές θερμοκρασίες. Στο τρίτο και στο τέταρτο βαγόνι μαζεύουμε ό,τι έχει απομείνει από τις υψηλές θερμοκρασίες: γυαλιά μυωπίας, απομεινάρια από βαλίτσες, ρούχα, τα προσωπικά αντικείμενα των επιβατών, τζάμια, αίμα. Προηγουμένως είχαν μαζευτεί ανθρώπινα μέλη». Μόνο σιωπή. Τα απομεινάρια είναι η απόδειξη της χαμένης ζωής. Ο Νίκος Μπαρλαγιάννης είναι σερβιτόρος από την Ελασσόνα, 29 ετών, εθελοντής του Ερυθρού Σταυρού Γιάννης Γούλας: Νέα παιδιά που δεν πρόλαβαν να ζήσουν «Η πρώτη κλήση που δεχτήκαμε μιλούσε για εκτροχιασμό. Οι επόμενες για σύγκρουση αμαξοστοιχιών. Στο πρώτο εικοσάλεπτο έφτασαν τα πρώτα 17 ασθενοφόρα του ΕΚΑΒ από τη Λάρισα, τα Τρίκαλα, την Καρδίτσα και τον Βόλο με τους γιατρούς και τους διασώστες. Αντικρίσαμε βαγόνια να φλέγονται. Πυκνοί καπνοί δεν επέτρεπαν την εύκολη προσέγγιση και μέσα από τα χωράφια. Βλέποντας το μέγεθος της μαζικής τραγωδίας, έφτασαν την επόμενη ώρα 40 ασθενοφόρα από Λαμία, Κοζάνη, Θεσσαλονίκη. Μέχρι τις 4 τα χαράματα μεταφέραμε 40 τραυματίες στο Νοσοκομείο της Λάρισας, ενώ 16 ακόμη επιβάτες, ελαφρά τραυματίες, στη Θεσσαλονίκη με λεωφορεία του ΟΣΕ. Δυστυχώς από την επόμενη μέρα μεταφέραμε απανθρακωμένες σορούς και ανθρώπινα μέλη, που μέσα σε ειδικούς σάκους τους περισυνέλεξαν μέσα από τα συντρίμμια οι πυροσβέστες. Εγώ βρέθηκα στον τόπο της τραγωδίας την επόμενη μέρα. Εικόνες καταστροφής που δεν αποτυπώνονται με λέξεις, ούτε με τις μεμονωμένες εικόνες της τηλεόρασης. Η πραγματικότητα, ζοφερή. Πόνος, μυρωδιά αποπνικτική, καπνιά, δύσβατος τόπος να τον προσεγγίσεις μέσα στα χωράφια. Δεν ξέραμε πόσα βαγόνια φλέγονται. Η φωτιά ήταν τόσο μεγάλη, που δεν μπορούσες να πλησιάσεις τα πρώτα βαγόνια. Έντρομοι οι επιβάτες, έτρεχαν αλαφιασμένοι με αίματα και τραύματα στο πρόσωπο. Πεταμένα, τραυματισμένα νέα παιδιά μέσα στα χωράφια. Τραυματίες βγαίνανε από τα πίσω βαγόνια. Απέραντος πόνος και θλίψη. Όλοι νέοι άνθρωποι από 19-25 ετών, τσακισμένοι, τραυματισμένοι, να εκλιπαρούν για βοήθεια. Τώρα πια ο θρήνος είναι στο Γενικό Νοσοκομείο Λάρισας, όπου οι συγγενείς κάθε φορά που έρχεται ασθενοφόρο πλησιάζουν τρέχοντας για να δουν (!) αν τα ανθρώπινα μέλη ή το απανθρακωμένο σώμα είναι του δικού τους ανθρώπου που αγνοείται. Αυτό είναι το πιο τραγικό, μακάβριο. Άψυχα κορμιά. Νέα παιδιά που δεν πρόλαβαν να ζήσουν». Ο Γιάννης Γούλας είναι διασώστης, πρόεδρος εργαζομένων ΕΚΑΒ Θεσσαλίας"
avgi.gr,https://www.avgi.gr//koinonia/441358_nea-kataggelia-petane-petres-sto-spiti-tis, ΚΟΙΝΩΝΙΑ, Βιασμός 12χρονης / Νέα καταγγελία - Πετάνε πέτρες στο σπίτι της,05.03.23 19:44,Αυγή Newsroom,"«Άγνωστοι» πέταξαν μία μεγάλη πέτρα στη τζαμαρία του σπιτιού, όπου διαμένει η 12χρονη με τον αδερφό της, κατήγγειλε η Επιτροπή Αλληλεγγύης. Η Επιτροπή σημειώνει «κανείς δε δικαιούται να ισχυριστεί ότι δεν ενημερώθηκε, ότι δεν ήξερε. Με την καταγγελία μας αυτή, οφείλουν οι αρμόδιοι φορείς να κινητοποιηθούν». «Νέο κρούσμα εκφοβισμού της 12χρονης επιζώσας βιασμού. Την παρακολουθούν, πετάνε πέτρες στο σπίτι της!» Συνεχίζονται οι προσπάθειες από τα κυκλώματα να εξοντώσουν ψυχικά, οικονομικά, ηθικά τη 12χρονη και την οικογένεια της. Δηλώνουμε ότι δε θα το επιτρέψουμε. Στεκόμαστε στο πλευρό των παιδιών, των ανθρώπων που ανέλαβαν τη φροντίδα τους και των οικογενειών τους. Θα δημοσιοποιούμε κάθε απόπειρα εκφοβισμού, δε θα αφήσουμε τίποτα αναπάντητο. Η παρέμβαση κράτους και παρακράτους χτύπησε για τρίτη φορά την πόρτα τους. Την περασμένη Πέμπτη (2/3/23), και ενώ όλη η χώρα θρηνούσε τα θύματα στο νέο εγκληματικό κρούσμα της σύγκρουσης τρένων στα Τέμπη, “άγνωστοι” πέταξαν μια μεγάλη πέτρα στη τζαμαρία του σπιτιού που μένει το 12χρονο κορίτσι με τον αδελφό του. Η θεία τους τη στιγμή εκείνη απουσίαζε και τα μικρά παιδιά πανικοβλήθηκαν. Η καταγγελία του γεγονότος στην αστυνομία, όχι μόνο δεν πρόσφερε κάτι, αλλά αντιμετωπίστηκε με αδιανόητη αδιαφορία. Τον τόπο διαμονής τους φρόντισε να κοινοποιήσει δημόσια η ίδια η υφυπουργός Εργασίας Δόμνα Μιχαηλίδου και έχει εξολοκλήρου την πολιτική ευθύνη για τα γεγονότα τρομοκράτησης της 12χρονης. Ψευδόμενη από τη βήμα της Βουλής πως μπήκε ήδη σε πρόγραμμα κατ΄ οίκον διδασκαλίας, παραβίασε κάθε έννοια προστασίας της ανήλικης επιζώσας παιδιοβιασμού, αποκαλύπτοντας τα στοιχεία τους, τόπο διαμονής και σχολείο. Λίγες μέρες πριν το νέο αυτό γεγονός, άγνωστος κουκουλοφόρος παρακολουθούσε το σπίτι όπου διαμένουν η θεία και τα δυο ανήλικα παιδιά. Η επιχείρηση τρομοκράτησης και ψυχικής εξόντωσης άρχισε αμέσως μετά την πέμπτη μαραθώνια ανάκριση του 12χρονου κοριτσιού στη ΓΑΔΑ, χωρίς την παρουσία προσώπου εμπιστοσύνης της, στις αρχές του Φεβρουαρίου. Κατά την επιστροφή τους στον τόπο κατοικίας τους, παρά το γεγονός ότι επέβαιναν σε αυτοκίνητο της Ασφάλειας, κοντά στον τόπο διαμονής τους, αστυνομικές δυνάμεις ΟΠΚΕ τους σταμάτησαν για έλεγχο, κραδαίνοντας όπλα και φακούς στα πρόσωπα των τρομοκρατημένων ανηλίκων. Διαπιστώνουμε πως το κράτος και παρακράτος, με κάθε μέθοδο ή και μαφιόζικο τρόπο, επιχειρεί να εξοντώσει την οικογένεια και το 12χρονο κορίτσι, επιδιώκοντας να στείλει μήνυμα πως όποιος καταγγέλλει τους παιδοβιασμούς και συμβάλει στην αποκάλυψη των ισχυρών κυκλωμάτων παιδικής εκμετάλλευσης και εμπορίας θα κινδυνεύσει. Επιπλέον, η μεθοδευμένη αυτή τακτική προφανώς έχει στόχο να εξοντώσει την οικογένεια, ενόψει της δύσκολης και πολύμηνης δικαστικής εξέλιξης στην υπόθεση. Η τακτική τρομοκράτησης συμβαδίζει απόλυτα με την εγκατάλειψη της λαϊκής πολυμελούς οικογένειας και την απουσία της οποιασδήποτε στήριξης της από θεσμοθετημένους φορείς και όργανα προστασίας ανηλίκων. Το 12χρονο κορίτσι επανατραυματίζεται συνεχώς, η οικογένεια τιμωρείται με την παραμονή της μάνας στη φυλακή, παρά την απουσία αποδείξεων για την κατηγορία της μαστροπείας. Καταγγέλλουμε τη νέα επιχείρηση εξόντωσης και τρομοκράτησης του 12χρονου κοριτσιού, του αδελφού της, της θείας του, της οικογένειας του. Καλούμε κάθε υπηρεσία που έχει την ευθύνη για την προστασία παιδιών, κάθε δημόσιο φορέα, να αναλάβουν τις ευθύνες τους. Κανείς δε δικαιούται να ισχυριστεί ότι δεν ενημερώθηκε, ότι δεν ήξερε. Με την καταγγελία μας αυτή, οφείλουν οι αρμόδιοι φορείς να κινητοποιηθούν. Απαιτούμε εδώ και τώρα: Να σταματήσει αμέσως ο βασανισμός και η επαναθυματοποίηση της 12χρονης επιζώσας βιασμού, να ληφθούν άμεσα μέτρα προστασίας της οικογένειας. Το κράτος και οι θεσμοί, η υφυπουργός Εργασίας Δόμνα Μιχαηλίδου, η αστυνομία, αλλά και τα Μέσα Μαζικής Ενημέρωσης που ξεδιάντροπα βγάζουν τις καταθέσεις και προσωπικά στοιχεία της 12χρονης, φέρουν ακέραια την ευθύνη για όσα συμβαίνουν. Καμία συγκάλυψη του κυκλώματος μαστροπείας και εμπορίας ανθρώπων και των σχέσεών του με κέντρα εξουσίας που δρουν και στη γειτονιά του Κολωνού. Άμεση αποφυλάκιση της μητέρας του 12χρονου κοριτσιού Καμία άλλη καθυστέρηση για την ολόπλευρη στήριξη του 12χρονου κοριτσιού και όλης της οικογένειας της από τους αρμόδιους κοινωνικούς φορείς δήμου και κράτους. Κάτω τα χέρια σας από τα παιδιά! Θα τα υπερασπίσουμε με κάθε τρόπο»  "
avgi.gr,https://www.avgi.gr//politiki/441357_aprokliti-epithesi-ton-mat-oikogeneies-me-mikra-paidia-etrehan-sto-metro-na, ΠΟΛΙΤΙΚΗ, Ράνια Σβίγκου / Απρόκλητη επίθεση των ΜΑΤ - Οικογένειες με μικρά παιδιά έτρεχαν στο μετρό να κρυφτούν,05.03.23 19:23,Αυγή Newsroom,"Την αναίτια επίθεση της αστυνομίας στη διαδήλωση για το σιδηροδρομικό δυστύχημα στα Τέμπη κατήγγειλε η γραμματέας της ΚΕ του ΣΥΡΙΖΑ ΠΣ Ράνια Σβίγκου. Η Ράνια Σβίγκου αναφέρει ότι χιλιάδες διαδηλωτές βρέθηκαν αντιμέτωποι με χημικά και κρότου λάμψης από την αστυνομία η οποία έριχνε απρόκλητα μέσα στο πλήθος. Όπως δηλώνει χαρακτηριστικά, οικογένειες με μικρά παιδιά έτρεχαν μέσα στο μετρό για να προστατευτούν. Μια μεγαλη συγκέντρωση σημερα στο Σύνταγμα.Χιλιάδες διαδηλωτές για μια ακόμα φορά βρεθήκαμε αντιμέτωποι με χημικά και κρότου λαμψης από την αστυνομία,που έριχνε απρόκλητα μέσα στο πλήθος.Οικογένειες με μικρά παιδιά έτρεχαν μέσα στο μετρό για να προστατευτούν.Βίντεο του @News247gr pic.twitter.com/ZoO57eaoMT "
avgi.gr,https://www.avgi.gr//politiki/441318_giati-den-itan-anthropino-lathos-alla-proanaggeltheisa-tragodia, ΠΟΛΙΤΙΚΗ, Τέμπη / Γιατί δεν ήταν «ανθρώπινο λάθος» αλλά προαναγγελθείσα τραγωδία,05.03.23 19:00,Νίκος Μορφονιός,"Παρακολουθώντας στην τηλεόραση το ρεπορτάζ της γερμανικής Deutche Welle για το πολύνεκρο δυστύχημα στα Τέμπη, εμβρόντητος ο παρουσιαστής και με ειλικρινή έκφραση απορίας ρωτούσε την Ελληνίδα δημοσιογράφο που ήταν καλεσμένη: «Μα, πώς είναι δυνατόν δύο τρένα να βρεθούν στην ίδια γραμμή;». Η απάντηση στο εύλογο ερώτημα είναι ότι τα τρένα στην Ελλάδα κινούνται στα τυφλά. Η σηματοδότηση δεν λειτουργεί, ενώ ξεκινάνε από τους σταθμούς αναχώρησης και μετά δεν ξέρει κανείς πού βρίσκονται, καθώς κινούνται στο σιδηροδρομικό δίκτυο χωρίς στίγμα ελλείψει ενός σύγχρονου συστήματος τηλεδιοίκησης και ελέγχου. Έλλειψη, την οποία θεωρητικά στόχευε να καλύψει η υλοποίηση του έργου για το Ευρωπαϊκό Σύστημα Ελέγχου των Τρένων (ETCS), το οποίο δεν λειτούργησε ποτέ μέχρι σήμερα στην Ελλάδα, παρότι έχουν σπαταληθεί δεκάδες εκατομμύρια ευρώ από τα ΕΣΠΑ 2007-2013 και 2014-2020 με στόχο τον εκσυγχρονισμό του συστήματος ελέγχου, σηματοδότησης και τηλεδιοίκησης στον ελληνικό σιδηρόδρομο. Γιατί, όμως, δεν έχει λειτουργήσει μέχρι σήμερα; Οι αιτίες είναι πολλές, με την εξέλιξη των έργων για την ανάταξη του συμβατικού συστήματος σηματοδότησης και την εγκατάσταση του ETCS να συνιστούν μια πολύπαθη ιστορία, που περιλαμβάνει, από τη μια, την κακοδιαχείριση από την πλευρά των αρμόδιων κρατικών Αρχών, υπουργείου Μεταφορών, ΟΣΕ και ΕΡΓΟΣΕ, και τις ευθύνες των ξένων και ελληνικών εργολαβικών εταιρειών, από την άλλη. Η διαχείριση της κυκλοφορίας μέχρι και σήμερα γίνεται εν πολλοίς χειροκίνητα, εμπλέκοντας κατά βάση τον ανθρώπινο παράγοντα, καθώς ηλεκτρονικά μέσα δεν λειτουργούν. Την ίδια στιγμή, το 80% της συμβατικής σήμανσης, τα λεγόμενα φανάρια, είναι είτε σβηστό είτε μόνιμα στο κόκκινο. Αποτέλεσμα είναι όλη η επικοινωνία για τη διέλευση των συρμών να γίνεται μέσω ασυρμάτων μεταξύ μηχανοδηγών και σταθμαρχών, και μεταξύ σταθμαρχών από το ένα κέντρο στο άλλο για την εκκίνηση/αποχώρηση των συρμών. Φυσικά, κανένα κέντρο ελέγχου δεν μπορεί να γνωρίζει πού ακριβώς βρίσκονται τα τρένα σε μεγάλα τμήματα κατά μήκος του ελληνικού σιδηροδρομικού δικτύου. Γι’ αυτόν τον λόγο τα δύο μοιραία τρένα βρέθηκαν για τόσα λεπτά στην ίδια μονή γραμμή στην αντίθετη κατεύθυνση, χωρίς να γνωρίζει κανείς, ούτε οι μηχανοδηγοί των δύο αμαξοστοιχιών, ούτε κανένα κέντρο ότι τα δύο οχήματα κατευθύνονται το ένα πάνω στο άλλο. Στην εξέλιξη των εργασιών για την αναβάθμιση του συστήματος σηματοδότησης-τηλεδιοίκησης συναρθρώνονται τρεις διαφορετικές οριζόντιες (αμιγείς) συμβάσεις, με τρεις διαφορετικούς αναδόχους για διαφορετικά τμήματα του κεντρικού άξονα Αθήνα-Θεσσαλονίκη-Προμαχώνας. Η πρώτη σύμβαση του 2007 αφορούσε τον εξοπλισμό των συρμών με το σύστημα του ETCS. Ο εξοπλισμός ανατέθηκε στην ιταλική εταιρεία Ansaldo (εξαγοράστηκε κατόπιν από τον ιαπωνικό κολοσσό της Hitachi) με αρχικό προϋπολογισμό τα 25 εκατ. ευρώ. Το έργο μετά από αλλεπάλληλες καθυστερήσεις και παρατάσεις ολοκληρώνεται τελικά στα μέσα του 2018 και αφού πρώτα έχουν επιβληθεί δύο απομειώσεις φυσικού αντικειμένου και χρημάτων στη σύμβαση, καθώς η Ansaldo δεν ανταποκρινόταν στις συμβατικές της υποχρεώσεις. Μετά κόπων και βασάνων, δηλαδή, η ιταλική εταιρεία εξοπλίζει 88 έναντι 114 συρμών που είχε αναλάβει αντί 21 εκατ. ευρώ. Ωστόσο, τα συστήματα αυτά επίσης παραμένουν ανενεργά καθώς συναρθρώνονται με την ολοκλήρωση της εγκατάστασης και στις γραμμές. Η δεύτερη σύμβαση, επίσης του 2007, που παραμένει μέχρι σήμερα ανολοκλήρωτη, αφορά την τοποθέτηση του σχετικού εξοπλισμού στις γραμμές σε εντοπισμένα σημεία του άξονα Αθήνα-Θεσσαλονίκη-Προμαχώνας. Το έργο ανέλαβε να υλοποιήσει η κοινοπραξία της ΤΕΡΝΑ και του γαλλικού κολοσσού Thales, στον οποίο συμμετέχει σε μεγάλο ποσοστό το γαλλικό κράτος, όμως δεν κατάφερε να διεκπεραιώσει την προμήθεια του εξοπλισμού εντός των αρχικών προθεσμιών. Αποτέλεσμα ήταν να λάβει συναπτές παρατάσεις και σήμερα το έργο να παραμένει ανολοκλήρωτο, με τον προϋπολογισμό όμως να έχει φτάσει τα 12,5 εκατ. ευρώ από 3,8 εκατ. ευρώ που ξεκίνησε! Η πιο αμαρτωλή σύμβαση, ωστόσο, θεωρείται η περίφημη 717 του 2014 με αντικείμενο την «Ανάταξη και αναβάθμιση του συστήματος σηματοδότησης - τηλεδιοίκησης σε εντοπισμένα τμήματα του άξονα Αθήνα-Θεσσαλονίκη-Προμαχώνας». Την υλοποίηση ανέλαβε η κοινοπραξία της ΤΟΜΗ, θυγατρικής του Άκτωρα, και της γαλλικής Alstom αντί αρχικού προϋπολογισμού 41,3 εκατ. ευρώ, ο οποίος στη συνέχεια αυξήθηκε στα 50,8 εκατ. ευρώ. Τα προβλήματα και οι παλινωδίες είχαν αρχίσει από πολύ νωρίς (2013) μεταξύ ΟΣΕ και ΕΡΓΟΣΕ κατά τη σύνταξη των τευχών δημοπράτησης του έργου, καθώς διαφωνούσαν για τεχνικές προδιαγραφές που απαιτούνταν. Το βασικό πρόβλημα συνίστατο στην παλαιότητα και στην ανομοιογένεια του εξοπλισμού που επρόκειτο να αναβαθμιστεί, απόρροια της εγκατάστασής του με πολλαπλές συμβάσεις και σε διαφορετικές χρονικές περιόδους (από 15 ως και πριν 30 χρόνια). Αργότερα, διαφωνίες εμφανίζονται μεταξύ της ΤΟΜΗ και της Alstom σε σχέση με την επιλογή των υλικών ανάταξης, με τη γαλλική εταιρεία να μην δέχεται να υπογράψει τις μελέτες εφαρμογής του έργου. Έτσι, τις περισσότερες μελέτες στα υπό εκκίνηση έργα υπογράφει άλλη ελληνική εταιρεία, και όχι η Alstom που έχει τον ρόλο δανειοπαρόχου εμπειρίας με βάση τη σύμβαση. Τελικώς, η ανάδοχος κοινοπραξία επικαλέστηκε αδυναμία αναβάθμισης του υφιστάμενου εξοπλισμού στις γραμμές (έλλειψη ανταλλακτικών των συσκευών τηλεμετρίας, προβλήματα στα κυκλώματα γραμμής) και πρότεινε την κατάργηση και την αντικατάσταση όλου του προς ανάταξη εξοπλισμού σηματοδότησης. Αυτό οδήγησε στη σύναψη συμπληρωματικής σύμβασης, την οποία, ωστόσο, μπλόκαρε προσωρινά το Ελεγκτικό Συνέδριο (Ε.Σ.) το 2018, που απέδωσε ευθύνες για πλημμελή τεύχη δημοπράτησης σε ΟΣΕ/ΕΡΓΟΣΕ. Παρότι, όμως, λίγους μήνες μετά το Ε.Σ. έδωσε τελικά το πράσινο φως, η νέα προσθήκη δεν συμβασιοποιείται παρά τρία χρόνια αργότερα, το 2021, με προϋπολογισμό 16,5 εκατ. ευρώ, όπως προκύπτει από τη βάση δεδομένων όλων των συγχρηματοδοτούμενων έργων (2014-2020) στο anaptyxi.gov.gr. Το κερασάκι ήρθε με το πρόστιμο στην ΕΡΓΟΣΕ, το 2018 πάλι, από την Επιτροπή Δημοσιονομικού Ελέγχου (ΕΔΕΛ) της Γενικής Διεύθυνσης Ελέγχων Συγχρηματοδοτούμενων Προγραμμάτων του υπουργείου Οικονομικών, που κάλεσε την ΕΡΓΟΣΕ να επιστρέψει συνολικά 2,5 εκατ. ευρώ από την ευρωπαϊκή χρηματοδότηση για ανεπαρκή ορισμό του αντικειμένου της σύμβασης κατά τη δημοπράτηση, καθώς και για μη εκπλήρωση συμβατικού όρου, δεδομένου ότι μεγάλο μέρος των μελετών εφαρμογής δεν φέρει την υπογραφή της Alstom. Συνολικά, οι δύο συμβάσεις του ETCS στις ράγες από τον συνολικό αρχικό προϋπολογισμό των 45 εκατ. που ξεκίνησαν, έφτασαν μέσα σε όλα αυτά τα χρόνια τα 83 εκατ., δηλαδή αύξηση σχεδόν 50% στον προϋπολογισμό, σύμφωνα με τη βάση δεδομένων των έργων ΕΣΠΑ. Προσθέτοντας και τα 21 εκατ. ευρώ που κόστισε ο μερικός εντέλει εξοπλισμός των τρένων, στα οποία το σύστημα παραμένει εξίσου ανενεργό, το ποσό φτάνει τα 104 εκατ. ευρώ. Κι αυτό αφορά, να υπογραμμίσουμε, μόνο τις τρεις οριζόντιες (αμιγείς) συμβάσεις ETCS, χωρίς να υπολογίζεται το κόστος σηματοδότησης, που ενσωματώνεται σε μεικτά έργα εγκατάστασης της ηλεκτροκίνησης. Η αδυναμία λειτουργίας ενός συστήματος ασφαλείας και ελέγχου στον σιδηρόδρομο, που θα μπορούσε να αποτρέψει το πολύνεκρο δυστύχημα, έχει πίσω της ευθύνες που δεν μπορούν να αποκρυφτούν. Ευθύνες, που δεν κρύβονται ούτε πίσω από την επίκληση του «ανθρώπινου λάθους», τη στιγμή μάλιστα που όλο το προηγούμενο διάστημα οι εργαζόμενοι του σιδηρόδρομου φώναζαν ότι κάποια στιγμή θα συμβεί. Γι’ αυτό δεν ήταν «λάθος», αλλά προαναγγελθείσα τραγωδία.  "
avgi.gr,https://www.avgi.gr//koinonia/441356_fotografia-ntokoymento-apo-traymatismo-fotoreporter-apo-ta-mat, ΚΟΙΝΩΝΙΑ, Σύνταγμα / Φωτογραφία ντοκουμέντο από τραυματισμό φωτορεπορτέρ από τα ΜΑΤ,05.03.23 18:35,Αυγή Newsroom,Στο στόχαστρο των δυνάμεων καταστολής δεν βρέθηκαν μόνο απλοί πολίτες που διαδήλωσαν ζητώντας πλήρη διαλεύκανση της υπόθεσης του τραγικού δυστυχήματος στα Τέμπη με τουλάχιστον 57 νεκρούς και δεκάδες αγνοούμενους. Αδυσώπητο ήταν το κυνηγητό και προς τους ανθρώπους της ενημέρωσης. Εκτενές είναι το τραύμα που προκάλεσε η ρίψη χημικών σε φωτορεπόρτερ στο Σύνταγμα που κάλυπτε την τεράστια διαδήλωση. Τη φωτογραφία του άτυχου φωτορεπόρτερ που χτύπησαν τα χημικά εμφάνισε ο φωτορεπόρτερ Μάριος Λόλος με ανάρτηση του στα social media. Ο Μάριος Λόλος έγραψε συγκεκριμένα: «Ή δεν ξέρουν σημάδι ή το κάνουν επίτηδες. Τραυματισμός φωτορεπόρτερ από χημικό της αστυνομίας».     
avgi.gr,https://www.avgi.gr//koinonia/441355_dehtike-himika-eno-eihe-agkalia-paidi-tis-binteo, ΚΟΙΝΩΝΙΑ, Κλέλια Ρένεση / Δέχτηκε χημικά ενώ είχε αγκαλιά το παιδί της (βίντεο),05.03.23 18:13,Αυγή Newsroom,"Aνηλεής είναι η επίθεση των ΜΑΤ κατά των χιλιάδων πολιτών που διαδήλωσαν σήμερα για το φονικό σιδηροδρομικό δυστύχημα στα Τέμπη. Μάλιστα, δεν δίστασαν να ρίξουν χημικά σε μητέρες που κρατούσαν στην αγκαλιά τους μικρά παιδιά. Η ηθοποιός Κλέλια Ρένεση «τρώει χημικά» από την αστυνομία του #Μητσοτακη με το παιδί στην αγκαλιά και μάλιστα στο Σύνταγμα«Ντροπηηηηή»!!!#Τεμπη_εγκλημα_Μητσοτακη #Τεμπη #Τεμπη_Τραγωδία #συλλαλητηριο #Συνταγμα #εκτροχιασμενο_κρατος #συγκρουση_τρενων pic.twitter.com/jFmfm4pC0E  Αυτή τη φορά στόχος για τα ΜΑΤ ήταν η ηθοποιός Κλέλια Ρένεση που συμμετείχε στη διαδήλωση και κρατούσε στην αγκαλιά της το μικρό παιδί της, φωνάζοντας ντροπή στα ΜΑΤ."
avgi.gr,https://www.avgi.gr//tehnes/441149_osoi-siopoyn-tha-broyn-ap-ta-paidia-toys, ΤΕΧΝΕΣ, Αργύρης Ξάφης στην «Α» / Όσοι σιωπούν θα το βρουν απ' τα παιδιά τους,05.03.23 17:57,Μαρία Θανασούλια,"Με τον Αργύρη Ξάφη βρεθήκαμε σε μια καφετέρια του Μεταξουργείου, δίπλα στα γραφεία της εφημερίδας. Είχαμε προηγουμένως κανονίσει ένα ραντεβού που αναβλήθηκε λόγω του τραγικού δυστυχήματος στα Τέμπη. Ανησυχούσε για γνωστό του άνθρωπο, δεν ήξερα τι να τον ρωτήσω εν μέσω συλλογικού πένθους. Πρόσφατα απασχόλησε τα ΜΜΕ με την εμφάνισή του στο κόκκινο χαλί της Berlinale, όπου άνοιξε πανό που έγραφε «Stop killing Culture in Greece» («Σταματήστε να σκοτώνετε τον Πολιτισμό στην Ελλάδα»). Ταυτόχρονα, κατά τη διάρκεια της συνέντευξης Τύπου για την ταινία «Musik» της Άνγκελα Σάνελεκ μίλησε εκτενώς για τα προβλήματα που προέκυψαν από το Π.Δ. 85 και την απαξίωση των Ελλήνων καλλιτεχνών από το κράτος. Η ταινία κέρδισε Αργυρή Άρκτο και ο Αργύρης Ξάφης με την ομάδα ΠΥΡ ανεβάζουν την «Αρκουδοράχη» του Εντ Τόμας στο Δημοτικό Θέατρο του Πειραιά. Είναι από τους καλλιτέχνες που οι συζητήσεις μαζί τους δεν περιορίζονται στα πολιτιστικά. Με τον Ξάφη μπορείς να μιλάς με τις ώρες για πολιτική, για Ιστορία, αλλά και για το αγαπημένο μας κοινό θέμα, την Τεχνητή Νοημοσύνη. Αυτό κάναμε και αυτή η συνέντευξη είναι το απόσταγμα μιας συζήτησης δυόμισι ωρών. Έχεις κι εσύ την αίσθηση πως σ’ αυτή τη χώρα είμαστε τρομερά ευάλωτοι; Σ’ αυτή τη χώρα παίζουμε πάντα άμυνα. Από το πρωί μέχρι το βράδυ. Για το πώς θα επιβιώσουμε, πώς δεν θα μας χτυπήσει αμάξι, πώς δεν θα πάθουμε δηλητηρίαση. Δεν παλεύεται άλλο αυτό το πράγμα και το νιώθουμε όλοι. Αυτό που ζούμε εδώ δεν έχει σχέση με φιλελευθερισμό. Είναι ένας νεοφιλελευθερισμός που αρμέγει την αγελάδα που λέγεται κράτος ώστε να γίνεται μια αναδιανομή πλούτου από τα κάτω προς τα πάνω. Είναι αστείο πια. Νεοφιλελευθερισμός του κατσαπλιά με μια μόνιμη αίσθηση πως με 10 ευρώ ο κόσμος θα κάνει μόκο. Τα επιδόματα εννοείς. Κάποιοι όμως τα παίρνουν και ησυχάζουν. Απ’ τα παιδιά τους θα το βρουν. Δυστυχώς, έχουμε εικόνα μόνο της μικρο-ιστορίας μας. Έρχονται όμως οι νέοι άνθρωποι, οι οποίοι μας σιχαίνονται και καλά κάνουν. Βλέπεις κάπου αντίδραση; Όταν έχουν καταφέρει να δέσουν το μεγαλύτερο ποσοστό των ΜΜΕ με αυτόν τον τρόπο, είναι δύσκολο να συνδεθείς με την αλήθεια. Απομακρύνουν τους ανθρώπους με νύχια και με δόντια από το τι συμβαίνει πραγματικά. Καλλιεργείται μονίμως το προφίλ μιας κυβέρνησης που πλασάρεται τέλεια, σαν σταρ του Χόλιγουντ. Πιο πολύ όμως με τον Γουαϊνστάιν μοιάζει, παρά με κάποιον αγαπητό σταρ. Είναι η πρόσβαση των καλλιτεχνών στα μίντια ο λόγος που τα αιτήματα του αγώνα σας ενάντια στο Προεδρικό Διάταγμα έγιναν γνωστά; Ναι, είναι, αλλά υπήρχε και πολύ μεγάλη επιμονή. Μας πλήγωσαν σε ένα σημείο του «σώματός» μας το οποίο δεν αγοράζεται. Δεν μπορείς να αγοράσεις την εμπειρία και όλα τα χρόνια της σπουδής, η οποία για εμάς είναι διά βίου. Θες να αναγνωριστεί αυτό που έχεις κάνει. Ούτε παραπάνω ούτε λιγότερο. Ούτε παριστάνω πως είμαι καθηγητής πανεπιστημίου, ούτε όμως πως έχω τελειώσει απλώς το Λύκειο. Αυτή η αδικία και η απαξίωση πέρασε τελικά στον κόσμο και ίσως γι’ αυτό έχουμε τη στήριξή του. Πάντως πιστεύω ότι το Π.Δ. τελικά θα καταπέσει στο Συμβούλιο της Επικρατείας. Υπάρχει κόστος για όλους σ’ αυτόν τον αγώνα. Σκέφτομαι και τις κρατικές σκηνές, που είναι κλειστές δύο μήνες. Τα περισσότερα κρατικά θέατρα καταφέρνουν και επιβιώνουν με τις έξτρα, μη θεσμοθετημένες επιχορηγήσεις και όχι με τις σταθερές. Αυτό είναι το σχοινί που τραβάει η εκάστοτε κυβέρνηση προκειμένου να ελέγχει τους διευθυντές που έχει τοποθετήσει ή να πιέζει εκείνους που δεν έχει τοποθετήσει. Κατά τη γνώμη μου, θέλει μεγάλη δύναμη για να κάνεις οποιαδήποτε δήλωση που θα ενοχλήσει, όπως έκανε ο Γιάννης Μόσχος για το Εθνικό. Μπορούν να σου πουν «σου κόβουμε το έξτρα προκειμένου να σε επαναφέρουμε στον σωστό δρόμο». Αν συμβεί κάτι τέτοιο, εγώ στηρίζω απόλυτα τον κάθε Γιάννη Μόσχο που τόλμησε να μιλήσει εναντίον των ΜΑΤ έξω από το θέατρό του. Κι αν του κοπεί η έξτρα επιχορήγηση, μετά θα λέμε πως το Εθνικό δεν είχε καλό πρόγραμμα. Όχι μόνο! Θα πουν ότι άφησε και «τρύπα». Ο κόσμος νομίζει πως ο ένας έκανε κακοδιαχείριση και ο άλλος καλή διαχείριση. Συνήθως έχει να κάνει με το πόση έξτρα επιχορήγηση πήρε ή δεν πήρε. Ο αγώνας σας μετά την τραγωδία στα Τέμπη άλλαξε -έστω προσωρινά- μορφή. Ναι, βέβαια. Άλλαξε χαρακτήρα και ήταν μια σοφή κίνηση. Έτσι συνδέεσαι με την κοινωνία. Πρέπει να υπάρχει ένας συγχρονισμός μεταξύ των λόγων που κάνεις αυτή τη δουλειά και των αναγκών της κοινωνίας. Εσύ στις δουλειές σου έχεις στο μυαλό σου το «τώρα»; Εγώ δεν μπορώ να υπάρξω αλλιώς. Όμως δεν μπορώ και την επικαιροποίηση. Θέλω να κάνω κάτι το οποίο ναι μεν θα αφορά το σήμερα, αλλά θα ισχύει και σε πέντε χρόνια. Πρέπει να παίρνεις μια απόσταση, αλλιώς θα καταλήξεις να κάνεις αυτό που κάνουν τα περισσότερα ΜΜΕ αυτές τις μέρες. Αντί να ασχολείσαι με το ευρύτερο πρόβλημα και τις παθογένειες, εστιάζεις σε έναν σταθμάρχη. Το καλοκαίρι παρουσίασες για πρώτη φορά δική σου δουλειά στην Επίδαυρο και σου έλαχε μια Επίδαυρος ταραγμένη. Με κείμενα του ΣΕΗ, με τα πανό «Βιαστής είναι», με αντιδράσεις. Γούσταρες που παρουσίασες τη δουλειά σου σε μια τέτοια Επίδαυρο; Μα αυτό είναι η Επίδαυρος. Εκεί γίνονταν οι εθνοσυνελεύσεις του νέου ελληνικού κράτους. Πλακώνονταν εκεί. Είναι ένας ζωντανός οργανισμός αυτό το θέατρο με τη δυνατότητα να στέκεται ένας άνθρωπος στο κέντρο και να τον ακούνε 15.000. Πάμε Βερολίνο. Καταρχήν, συγχαρητήρια για την Αργυρή Άρκτο που πήρε το «Musik». Μας είχαν πει ότι υπήρχε πιθανότητα να πάρουμε τη Χρυσή και είχα πανικοβληθεί, γιατί θα έπρεπε να μείνω παραπάνω στο Βερολίνο και εδώ είχαμε την πρεμιέρα της «Αρκουδοράχης». Τελικά ευτυχώς πήραμε την Αργυρή (γέλια). Είναι μια πολύ ωραία ταινία. Έχει όλη τη ραχοκοκαλιά του Οιδίποδα, χωρίς τίποτα το προφανές. Πώς αποφάσισες να ανοίξεις το πανό ενάντια στο Π.Δ. 85 στο κόκκινο χαλί της Berlinale; Φοβήθηκες τις αντιδράσεις;  Η Αγγελική Παπούλια μου είπε ότι ήθελε να κάνουμε κάτι για να γνωστοποιήσουμε το θέμα των καλλιτεχνών στην Berlinale. Ταυτόχρονα μιλάω με μια φίλη μου που είναι στο Βερολίνο και της λέω «Βρες ένα πανό να φτιάξουμε. Θέλω να το ξεδιπλώσω στο κόκκινο χαλί». Στις 3.30 μ.μ. φτάνουμε στο κόκκινο χαλί. Όλα έπρεπε να γίνουν μέσα σε ένα δεκάλεπτο. Ήμασταν σαν τους Ocean’s Eleven! Εγώ τώρα, φαντάζεσαι… Παπιγιόν, κουστούμια… Λέω «πώς θα κουβαλήσω το πανό»; Βρίσκομαι λοιπόν ανάμεσα σε λιμουζίνες με το πανό στην τσάντα. Βλέπω μια κοπέλα, της λέω «κράτα λίγο την τσάντα μου», βγάζω το πανό, κάνω νόημα στην Αγγελική, το ανοίγουμε, έρχονται καταπάνω μας οι σεκιουριτάδες, οι οποίοι όμως ήρθαν για να μας προστατεύσουν, κι αυτό ήταν όλο. Όλοι ήταν τόσο θετικοί απέναντί μας, με την έννοια πως δεν ήταν κάτι που τους «χαλάει», αλλά κάτι που τους πλουτίζει. Σας ρώτησε κανείς εκεί «τι είναι αυτό, ρε παιδιά»; Ναι, εννοείται. Μας φώναξαν από τα κανάλια και μιλήσαμε επιτόπου. Στη συνέντευξη Τύπου μάλιστα μιλήσαμε και στη Monde, και στη Deutsche Welle. Εκεί ένιωσα πως έκανα κατάληψη στη στιγμή της Άνγκελα Σάνελεκ. Χωρίς να τη ρωτήσω, έδωσα άλλο χρώμα στη συνέντευξη. Εκείνη όμως γύρισε μετά και μου είπε «σε ευχαριστώ που έκλεισες έτσι τη συνέντευξη». Είστε φίλοι; Γίναμε. Τελικά πήρατε Αργυρή Άρκτο και έκανε πρεμιέρα και η «Αρκουδοράχη» στο Δημοτικό Θέατρο του Πειραιά. Η «Αρκουδοράχη» είναι το τελευταίο καταφύγιο ενσυναίσθησης και τρυφερότητας στον πλανήτη. Ένα πολύ σύγχρονο έργο του Εντ Τόμας. Η ιστορία μιλάει για ένα ζευγάρι που φαίνεται να είναι από τους τελευταίους επιζώντες ενός εμφυλίου. Κρατούν ανοιχτό το χασάπικό τους αρνούμενοι να εγκαταλείψουν τον τόπο τους. Ένας νεαρός άνδρας ζει μαζί τους, ενώ ένας άλλος μυστηριωδώς καταφθάνει στο μαγαζί με άγνωστο σκοπό. Μοιάζει με τον κόσμο του Μπάρκερ, του Μπέκετ ή του Πίντερ. Νιώθεις πως μια μεγάλη δύναμη έχει συνθλίψει τα πάντα. Χωρίς να είναι ποτέ δήθεν, ο λόγος του Εντ Τόμας παραμένει ποιητικός, σκληρός και με χιούμορ. Και η ομάδα ΠΥΡ; Είναι η δική μου «Αρκουδοράχη». Δεν έχω άλλη θεατρική πατρίδα. Η Ιώ Βουλγαράκη και η Δέσποινα Κούρτη με ξέρουν, με πάνε παρακάτω, δουλεύουμε καλά, βρίσκουμε μαζί τα έργα, συμπορευόμαστε. Το καλοκαίρι τι θα κάνεις; Θα είμαι σε μια παραγωγή της Επιδαύρου. Στους «Βατράχους» της Έφης Μπίρμπα με τον Άρη Σερβετάλη και τον Μιχάλη Σαράντη. Θα είναι ο πρώτος μου Αριστοφάνης. Αργύρη, εσύ λατρεύεις την τεχνολογία και ασχολείσαι πολύ με την πρόοδό της. Σε έχουν τρομάξει οι εξελίξεις με την Τεχνητή Νοημοσύνη; Όχι. Θα αναγκαστεί η ανθρωπότητα να κινηθεί ξανά προς τη λογική του «πανεπιστήμονα» και όχι της εξειδίκευσης. Την εξειδίκευση θα την κάνει η Τεχνητή Νοημοσύνη. Εμείς πρέπει να στραφούμε στη δημιουργικότητα. Σ’ αυτό δηλαδή που δεν έχει ένας αλγόριθμος. Σε όλα όσα έχει βάλει στην άκρη ο σύγχρονος δυτικός πολιτισμός δηλαδή. Τη συναισθηματική νοημοσύνη, τη φαντασία… Ακριβώς. Θεωρώ πως τα ανθρώπινα όντα έχουμε κάποιες μοναδικές ποιότητες και αυτές είναι οι μόνες που χρειαζόμαστε. Δεν χρειάζεται να ασχολούμαστε με το πώς θα βιδώσουμε μια βίδα. Αυτό ας το κάνει το ρομπότ."
avgi.gr,https://www.avgi.gr//koinonia/441354_oi-dikigoroi-exetazoyn-parembasi-kata-pantos-ypeythynoy, ΚΟΙΝΩΝΙΑ, Τέμπη / Οι δικηγόροι εξετάζουν παρέμβαση κατά παντός υπευθύνου,05.03.23 17:54,Αυγή Newsroom,"Τη δυνατότητα νομικής παρέμβασης στην υπόθεση της τραγωδίας στα Τέμπη, με τους δεκάδες νεκρούς, εξετάζουν οι δικηγορικοί σύλλογοι της χώρας. Η Ολομέλεια των Προέδρων των Δικηγορικών Συλλόγων Ελλάδος, που συνεδρίασε σήμερα Κυριακή, μέσω τηλεδιάσκεψης, εξέδωσε την ακόλουθη ανακοίνωση: 1. Η Ολομέλεια εκφράζει τα ειλικρινή της συλλυπητήρια στις οικογένειες των θυμάτων και εύχεται στους τραυματίες ταχεία αποκατάσταση της υγείας τους. Στεκόμαστε συγκλονισμένοι μπροστά σε αυτή την τραγωδία με δεκάδες θύματα νέους ανθρώπους. Δεν μπορεί να το χωρέσει ο νους μας. Η Πολιτεία υποχρεούται άμεσα, χωρίς περιστροφές, να εγγυηθεί και να αναλάβει την ευθύνη για την πλήρη και πολυεπίπεδη στήριξη των οικογενειών των θυμάτων και των τραυματιών. 2. Η ταχεία και πλήρης διερεύνηση των αιτίων δυστυχήματος και η απόδοση των ευθυνών , όπου ανήκουν, είναι απόλυτα επιβεβλημένη. Πρέπει να δοθούν ξεκάθαρες απαντήσεις σε όλα τα ζητήματα, που είδαν το φως της δημοσιότητας, που απασχολούν την ελληνική κοινωνία και σχετίζονται με την ασφάλεια του σιδηροδρομικού δικτύου. Λόγω της μείζονος σοβαρότητας της υπόθεσης, η διενέργεια της ανάκρισης θα πρέπει να ανατεθεί σε ειδικό Εφέτη ανακριτή 3. Η Ολομέλεια αποφάσισε τη συγκρότηση Επιτροπής από μέλη της, προκειμένου να διερευνήσει από νομική και ουσιαστική σκοπιά την τυχόν παρέμβαση των Δικηγορικών Συλλόγων της χώρας, ιδίω ονόματι, λόγω του ειδικού εννόμου συμφέροντος που έχουν, κατ’ άρθρο 90 Κώδικα Δικηγόρων, είτε με την κατάθεση μηνύσεως είτε με παράσταση προς υπoστήριξη της κατηγορίας στην εκκρεμή ποινική διαδικασία και κατά παντός υπευθύνου ήθελε βρεθεί. 4. Η Ολομέλεια καταδικάζει έντονα και απερίφραστα κάθε συμπεριφορά δικηγόρου, που επιχειρεί, με αφορμή το τραγικό δυστύχημα, να εκμεταλλευτεί τον ανθρώπινο πόνο. Κάθε συμπεριφορά συναδέλφου, που αντίκειται στον Κώδικα Δικηγόρων και τη Δεοντολογία και απάδει του κύρους και της αξιοπρέπειας του δικηγορικού λειτουργήματος είναι πειθαρχικά ελεγκτέα και τα αρμόδια πειθαρχικά όργανα κάθε Συλλόγου υποχρεούνται να επιλαμβάνονται, χωρίς καμία καθυστέρηση», καταλήγει η ανακοίνωση."
avgi.gr,https://www.avgi.gr//politiki/441351_o-mitsotakis-epiheirei-omi-parembasi-sti-dikaiosyni-me-stoho-ti-sygkalypsi, ΠΟΛΙΤΙΚΗ, ΣΥΡΙΖΑ - ΠΣ για τα Τέμπη / Ο Μητσοτάκης επιχειρεί ωμή παρέμβαση στη Δικαιοσύνη με στόχο τη συγκάλυψη,05.03.23 17:12,Αυγή Newsroom,"«Αλήθεια, αφού» ο κ. Μητσοτάκης «θα προτείνει διακομματική Επιτροπή για να ερευνήσει τα αίτια μετά τις εκλογές, τι ακριβώς θα κάνει η τριμελής Επιτροπή;» αναρωτιέται ο ΣΥΡΙΖΑ -ΠΣ με αφορμή την ανάρτηση σήμερα του πρωθυπουργού για το τραγικό δυστύχημα στα Τέμπη. Όπως σημειώνει το κόμμα της αξιωματικής αντιπολίτευσης «με δυο λόγια, όχι μόνο διορίζουν τον ελεγκτή τους, ενώ είναι ελεγχόμενοι, αλλά μαρτυρούν κιόλας ότι στόχος τους είναι να υποκαταστήσουν τη Δικαιοσύνη και να προκαταλάβουν το έργο της». Υπογραμμίζει δε, ότι «οι δηλώσεις Σκέρτσου, Οικονόμου, σε συνδυασμό με όσα έγραψε ο ίδιος ο Πρωθυπουργός αποτελούν ωμή παρέμβαση στο έργο της Δικαιοσύνης με στόχο τη συγκάλυψη». «Καλούμε τον κ. Μητσοτάκη να αναιρέσει άμεσα τη μονομερή του απόφαση για συγκρότηση Επιτροπής, που θα προκαταλάβει τις έρευνες της Δικαιοσύνης. Και να αποδοκιμάσει δημόσια τους υπουργούς του. Σεβασμός στους νεκρούς σημαίνει σεβασμός στην αμεροληψία όσων θα αναζητήσουν την αλήθεια», σημειώνει μεταξύ άλλων, η Κουμουνδούρου. Οι συνεργάτες του κ. Μητσοτάκη επιβεβαιώνουν ο ένας μετά τον άλλο ότι στόχος της τριμελούς Επιτροπής, που όρισε η κυβέρνηση για τη διερεύνηση των ευθυνών, δεν είναι άλλος παρά να προκαταλάβει την έρευνα της Δικαιοσύνης και να επικυρώσει προεκλογικά την ετυμηγορία του κ. Μητσοτάκη, πως για όλα φταίει “κυρίως ένα ανθρώπινο λάθος” και πως υπάρχουν “διαχρονικές οι ευθύνες”. Ο κ. Σκέρτσος, υπουργός Επικρατείας, δήλωσε χθες σε συνέντευξή του το αδιανόητο, ότι “η κυβέρνηση θα αποδώσει άμεσα, δίκαια και ονομαστικά τις ευθύνες εκεί που πρέπει”. Λες και αυτό δεν είναι δουλειά της Δικαιοσύνης, αλλά της κυβέρνησης. Ο, δε, κ. Οικονόμου δήλωσε σήμερα ότι η Επιτροπή είναι “το πρώτο επίπεδο” και ότι “δίπλα σε αυτή την Επιτροπή υπάρχει και η Δικαιοσύνη”. Σήμερα, μάλιστα, ο κ. Μητσοτάκης έγραψε: «θα προτείνω σε όλα τα κόμματα στην επόμενη Βουλή συσταθεί Ειδική Επιτροπή, που θα διερευνήσει την πονεμένη ιστορία των ελληνικών σιδηροδρόμων όλη την τελευταία εικοσαετία». Αλήθεια, αφού θα προτείνει διακομματική Επιτροπή για να ερευνήσει τα αίτια μετά τις εκλογές, τι ακριβώς θα κάνει η τριμελής Επιτροπή; Με δυο λόγια, όχι μόνο διορίζουν τον ελεγκτή τους, ενώ είναι ελεγχόμενοι, αλλά μαρτυρούν κιόλας ότι στόχος τους είναι να υποκαταστήσουν τη Δικαιοσύνη και να προκαταλάβουν το έργο της. Οι δηλώσεις Σκέρτσου, Οικονόμου, σε συνδυασμό με όσα έγραψε ο ίδιος ο Πρωθυπουργός αποτελούν ωμή παρέμβαση στο έργο της Δικαιοσύνης με στόχο τη συγκάλυψη. Καλούμε τον κ. Μητσοτάκη να αναιρέσει άμεσα τη μονομερή του απόφαση για συγκρότηση Επιτροπής, που θα προκαταλάβει τις έρευνες της Δικαιοσύνης. Και να αποδοκιμάσει δημόσια τους υπουργούς του. Σεβασμός στους νεκρούς σημαίνει σεβασμός στην αμεροληψία όσων θα αναζητήσουν την αλήθεια."
avgi.gr,https://www.avgi.gr//koinonia/441349_nea-epithesi-ton-mat-sto-syntagma-htypisan-aproklita-kosmo-me-xylo-kai-himika, ΚΟΙΝΩΝΙΑ, Βίντεο ντοκουμέντο / Νέα επίθεση των ΜΑΤ στο Σύνταγμα – Χτύπησαν απρόκλητα κόσμο με ξύλο και χημικά,05.03.23 16:25,Αυγή Newsroom,"Πρωτοφανές μένος κατά των ανθρώπων που διαμαρτύρονταν για την προαναγγελθείσα τραγωδία τα Τέμπη έδειξαν τα ΜΑΤ καθώς επιτέθηκαν απρόκλητα και στον κόσμο που επέστρεψε στο Σύνταγμα. Συγκεκριμένα, όπως φαίνεται στο βίντεο του avgi.gr και του Κώστα Παπαντωνίου, τα ΜΑΤ επιτέθηκαν με χημικά και ξύλο στους νέους που ήταν στο Σύνταγμα. Μάλιστα το θράσος των αστυνομικών ήταν τέτοιο καθώς δεν δίστασαν να χτυπήσουν τον κόσμο μπροστά στους δεκάδες δημοσιογράφους και φωτορεπόρτερ που ήταν στο σημείο."
avgi.gr,https://www.avgi.gr//koinonia/441348_ta-exodika-ton-sidirodromikon-pane-stin-ee, ΚΟΙΝΩΝΙΑ, Τέμπη / Τα εξώδικα των σιδηροδρομικών πάνε στην ΕΕ,05.03.23 16:13,Αυγή Newsroom,"Οι σιδηροδρομικοί γνωστοποιούν στην Ευρωπαϊκή Ομοσπονδία Σωματείων Μηχανοδηγών (ALE), τα εξώδικα που είχαν καταθέσει το προηγούμενο χρονικό διάστημα για τη μη λειτουργία των συστημάτων ασφαλείας. Ταυτόχρονα προαναγγέλλουν ότι τις επόμενες ημέρες θα παραχωρήσουν συνέντευξη Τύπου με όλα τα διαθέσιμα στοιχεία γύρω από τις ενέργειες τους. Ο πρόεδρος των μηχανοδηγών Κώστας Γενιδούνιας, γράφει χαρακτηριστικά: «Το Σωματείο μας, προωθεί τα εξώδικα που έχουμε καταθέσει προς τους αρμόδιους φορείς για τη μη λειτουργία των συστημάτων ασφαλείας στην Ευρωπαϊκή Ομοσπονδία Σωματείων Μηχανοδηγών (ALE), προκειμένου να λάβουν γνώση οι αρμόδιες αρχές της Ευρωπαϊκής Ένωσης. Τις επόμενες ημέρες θα δοθεί συνέντευξη Τύπου με όλα τα διαθέσιμα στοιχεία γύρω από τις ενέργειες μας. Το 3ο εξώδικο που είχε σταλεί τον Σεπτέμβριο του 2021, όπου είχε πραγματοποιηθεί και απεργιακή κινητοποίηση». Ο πρόεδρος των μηχανοδηγών από την πρώτη στιγμή της τραγωδίας στα Τέμπη σημειώνει ότι η αιτία δεν είναι μόνο ένα ανθρώπινο λάθος, αλλά τα χρόνια προβλήματα που έχουν αναδείξει όλα τα προηγούμενα χρόνια οι εργαζόμενοι με τις ανακοινώσεις και τις κινητοποιήσεις τους.  Ο Κώστας Γενιδούνιας, σε χθεσινή ανάρτησή του, αφήνει αιχμές για τον πρώην Διευθυντή Ασφαλείας και Κυκλοφορίας Αμαξοστοιχιών της ΤΡΑΙΝΟΣΕ Χρήστο Ρετσινά, επισημαίνοντας ότι οι εργαζόμενοι δεν ξεχνούν τον ρόλο κανενός. «Την περίοδο που ο κ. Ρετσινάς Χρήστος (περιοδεύει τα κανάλια στοχοποιώντας μηχανοδηγούς) ήταν Διευθυντής Ασφάλειας στην ΤΡΑΙΝΟΣΕ (2010-2015), η εταιρεία είχε εκφράσει την πρόθεση της να αυξήσει το όριο ταχύτητας στους συρμούς του Προαστιακού Αθήνας από 115 σε 160 χλμ/ώρα (εκεί δουλεύει 1 Μηχανοδηγός on board), ΧΩΡΙΣ να λειτουργεί η ΤΗΛΕΔΙΟΙΚΗΣΗ και η φωτοσήμανση και το ETCS. Επειδή οι μηχανοδηγοί ΔΕΝ ΞΕΧΝΟΥΝ τον ρόλο κανενός, το εξώδικο. Δεν το κάναμε ποτέ δηλώνοντας ΑΝΥΠΑΚΟΗ στον παραλογισμό», έγραψε ο Κώστας Γενιδούνιας. "
avgi.gr,https://www.avgi.gr//koinonia/441347_oi-paraitimenes-dioikiseis-einai-akoma-stis-theseis-toys-eggrafa, ΚΟΙΝΩΝΙΑ, ΟΣΕ - ΕΡΓΟΣΕ / Οι «παραιτημένες» διοικήσεις είναι ακόμα στις θέσεις τους (έγγραφα),05.03.23 15:57,Αυγή Newsroom,"Για τα μάτια του κόσμου φαίνεται ότι ήταν οι παραιτήσεις των διοικήσεων του ΟΣΕ και ΕΡΓΟΣΕ που ανακοίνωσε ο Κυριάκος Μητσοτάκης την επομένη της τραγωδίας στα Τέμπη όπως αποκαλύπτει ο Νίκος Παππάς. «Οι... παραιτημένες διοικήσεις των ΟΣΕ και ΕΡΓΟΣΕ λαμβάνουν αποφάσεις αποπομπής και σκορπάνε χρήμα σε συνέδρια για την προβολή τους. Μετά το δυστύχημα στα Τέμπη!» σημειώνει ο τομεάρχης Υποδομών του ΣΥΡΙΖΑ-ΠΣ. «Ακόμα μία κοροϊδία του κ. Μητσοτάκη αποκαλύπτεται. Τελικά, είναι ακόμα στις θέσεις τους οι κύριοι Πατέρας και Βίνης; Να μην πάρουμε τοις μετρητοίς τη δήλωση της περασμένης Τετάρτης; Να περιμένουμε εξηγήσεις στην ανάρτηση της επόμενης Κυριακής;» διερωτάται με νόημα ο Νίκος Παππάς. Οι... παραιτημένες διοικήσεις των ΟΣΕ και ΕΡΓΟΣΕ λαμβάνουν αποφάσεις αποπομπής και σκορπάνε χρήμα σε συνέδρια για την... Σε σχετική ερώτηση του «Εθνους» στον υπό παραίτηση πρόεδρο και διευθύνοντα σύμβουλο του ΟΣΕ, Σπύρο Πατέρα ως προς το εάν έχει γίνει αποδεκτή η παραίτησή του από το υπουργείο, ο ίδιος επεσήμανε ότι η εντολή που έχει και ανανεώνεται μέρα με την ημέρα είναι να λειτουργήσει υπηρεσιακά τον Οργανισμό μέχρι να υπάρξει διάδοχη κατάσταση: «Ο Οργανισμός δεν μπορεί να μείνει ακέφαλος. Υπάρχει πολύς κόσμος που εργάζεται εδώ και πρέπει να επιτευχθεί μία στοιχειώδης λειτουργία για τη διαχείριση των καθημερινών θεμάτων»."
avgi.gr,https://www.avgi.gr//koinonia/441344_ti-deytera-stis-1300-i-kideia-toy-tasoy-koytsopoyloy-mama-koimisoy-tha-argiso, ΚΟΙΝΩΝΙΑ," Τέμπη / Τη Δευτέρα στις 13:00 η κηδεία του Τάσου Κουτσόπουλου: «Μαμά κοιμήσου, θα αργήσω»",05.03.23 15:45,Αυγή Newsroom,"Το μεσημέρι της Δευτέρας 6 Μαρτίου θα γίνει στη γενέτειρά του, την Καρδίτσα, η κηδεία του 21χρονου Αναστάσιου Κουτσόπουλου, του φοιτητή που έχασε τη ζωή του στο πολύνεκρο δυστύχημα στα Τέμπη, λίγα λεπτά αφού είχε πει στη μητέρα του «μαμά κοιμήσου, θα αργήσω». Σπούδαζε στο τμήμα Γεωπονίας του Αριστοτελείου Πανεπιστημίου Θεσσαλονίκης. Ο Τάσος ήθελε να τελειώσει την σχολή και μαζί με τον αδελφό του Γιώργο, να φροντίσουν τα κτήματα της οικογένειας στο χωριό. Όταν δεν μελετούσε και δεν δούλευε στην οικογενειακή επιχείρηση, του άρεσε να φεύγει με την μοτοσικλέτα του στον κάμπο. Η σορός του αδικοχαμένου νέου θα φτάσει στην Καρδίτσα στις 12 το μεσημέρι και λίγο αργότερα θα ξεκινήσει η εξόδιος ακολουθία στον Μητροπολιτικό Ναό Αγίων Κωνσταντίνου και Ελένης.Η οικογένεια του επιθυμεί αντί στεφάνων, την ενίσχυση του «Σπιτιού της Αγάπης» στην Καρδίτσα ή του συλλόγου Γονιών Παιδιών με Νεοπλασματική Ασθένεια «Η Φλόγα»."
avgi.gr,https://www.avgi.gr//politiki/441343_prin-akomi-sterepsoyn-ta-dakrya-i-kybernisi-edose-entoli-na-rixoyn-dakrygona, ΠΟΛΙΤΙΚΗ, ΣΥΡΙΖΑ-ΠΣ / Πριν ακόμη στερέψουν τα δάκρυα η κυβέρνηση έδωσε εντολή να ρίξουν δακρυγόνα,05.03.23 15:32,Αυγή Newsroom,"Σκληρή ανακοίνωση κατά της κυβέρνησης εξέδωσε ο ΣΥΡΙΖΑ-ΠΣ με αφορμή τα επεισόδια που σημειώθηκαν στο κέντρο της Αθήνας, στη διάρκεια του συλλαλητηρίου για τα Τέμπη, σημειώνοντας ότι «ήταν εντολή της κυβέρνηση Μητσοτάκη να ρίξει δακρυγόνα στη συγκέντρωση». «Πριν ακόμη στερέψουν τα δάκρυα για τους ανθρώπους που έχασαν άδικα τη ζωή τους στα Τέμπη, η κυβέρνηση έδωσε σήμερα εντολή να ρίξουν δακρυγόνα εναντίον όσων ειρηνικά διαδήλωναν στο Σύνταγμα για τη δικαίωση των νεκρών, για τη δικαιοσύνη και την αλήθεια», τονίζει αρχικά η Κουμουνδούρου και επισημαίνει ότι «τόση ήταν ειλικρίνεια της συγγνώμης του κυρίου Μητσοτάκη». "
avgi.gr,https://www.avgi.gr//politiki/441340_ziteitai-enotita-drasis-se-mia-hora-poy-boyliazei, ΠΟΛΙΤΙΚΗ, Ζητείται ενότητα δράσης σε μια χώρα που βουλιάζει,05.03.23 14:29,Δημήτρης Χρήστου,"Με τον πλέον δραματικό τρόπο συνειδητοποιούμε κάθε μέρα πόσο καταστροφικές είναι οι επιλογές της κυβέρνησης Μητσοτάκη και ποιο είναι το κόστος από τη διάλυση όλων των κοινωνικών δομών του ελληνικού κράτους. Δεν υπάρχει πλέον τομέας κρίσιμος για την ομαλή και ασφαλή διαβίωση των πολιτών που να λειτουργεί αποτελεσματικά και δίκαια. Αναρωτιέμαι συχνά αν θα βρει «πένσα και κατσαβίδι» η επόμενη κυβέρνηση για να διορθώσει την κατάσταση. Και τρομάζω. Υπονομευμένη μέχρι εκεί που δεν πάει άλλο η Δικαιοσύνη. Υπό διάλυση η δημόσια Υγεία. Υποβάθμιση της δημόσιας Παιδείας. Θρασύτατα καρτέλ ελέγχουν το τραπεζικό σύστημα. Καρτέλ στα καύσιμα, καρτέλ στο ηλεκτρικό ρεύμα, καρτέλ στο εμπόριο τροφίμων, κερδοσκοπία παντού. Και όλα αυτά συμβαίνουν με τις διαπλεκόμενες επιχειρηματικές ελίτ να ελέγχουν ασφυκτικά τα τηλεοπτικά δίκτυα για να προστατεύουν μια κυβέρνηση που τους άνοιξε τον δρόμο για υπερκέρδη! Για την τραγωδία στα Τέμπη το 2023 ευθύνεται, κατά τον πρωθυπουργό, ο σταθμάρχης, όταν τα τρένα, που κυκλοφορούν με ταχύτητες πάνω από 150 χλμ. την ώρα, κινούνται με χειροκίνητες αλλαγές γραμμών, μέσω συνεννόησης των σταθμαρχών με ασύρματο, χωρίς το δίκτυο να παρέχει κανενός είδους ηλεκτρονική ασφάλεια! Πριν ακόμα το τραγικό περιστατικό, αναρωτιόμουν, διαβάζοντας τα σχόλια φίλων, μελών και στελεχών του ΣΥΡΙΖΑ υπέρ (κυρίως) και κατά του Πολάκη μετά την αποπομπή του, αν υπάρχει συναίσθηση των ηράκλειων άθλων που απαιτούνται για να σωθεί η χώρα. Και προβληματίστηκα διαπιστώνοντας την ανυπόμονη βιασύνη για θέματα που πρέπει και μπορούν να επιλύονται στον φυσικό τους χώρο, με τους κανόνες λειτουργίας που έχει κάθε κόμμα και έχουν γίνει αποδεκτοί από τα μέλη του. Αν λοιπόν το κόμμα της αξιωματικής αντιπολίτευσης και όσοι νοιάζονται για το μέλλον του τόπου έχουν συνείδηση των δυσκολιών με τις εκλογές τόσο κοντά, η ενότητα και η συλλογικότητα θα ήταν κυρίαρχα στοιχεία της πολιτικής δράσης απέναντι σε έναν συνασπισμό συμφερόντων που οργανώθηκε για να εξουδετερώσει κάθε πιθανότητα να συμβεί νέο «ατύχημα» και να βρεθεί για δεύτερη φορά η Αριστερά στην εξουσία. Απέναντι σε έναν αντίπαλο που παρακολουθεί τους πάντες και πληρώνει ειδικές ομάδες χειραγώγησης για νόθευση του εκλογικού αποτελέσματος, η συνεργασία των δημοκρατικών δυνάμεων είναι απαραίτητη προϋπόθεση για τη σωτηρία της Ελληνικής Δημοκρατίας. Πρόσφατη είναι η αποκάλυψη ότι η ισραηλινή εταιρεία Team Jorge (Ομάδα Χόρχε), που δημιούργησε ο Ταλ Χανάν, πρώην στέλεχος της Μοσάντ, έχει παράρτημα και στην Ελλάδα. Και η εταιρεία αυτή έχει τη δυνατότητα να παρακολουθεί τα e-mails υψηλόβαθμων πολιτικών και των συνεργατών τους σε πραγματικό χρόνο. Διαθέτει έναν στρατό «τρολ», με περισσότερους από 30.000 ψεύτικους λογαριασμούς, και δημοσίευε κάθε είδους παραπληροφόρηση σαν «ειδήσεις» στα μέσα ενημέρωσης. Και στο «μενού» της περιλαμβάνεται ακόμα και η δυνατότητα αλλοίωσης του εκλογικού αποτελέσματος. Ας μην μας διαφεύγει επίσης ότι δεν είναι τυχαία η επιλογή ως υπουργού Εσωτερικών του Μάκη Βορίδη, που δημοσίως έχει δηλώσει ότι στόχος είναι «να γίνουν αλλαγές στο κράτος και στους θεσμούς για να μην ξανάρθει η Αριστερά στην εξουσία»! Πώς, λοιπόν, στις σημερινές συνθήκες, με το σύστημα της απλής αναλογικής, μπορεί να προκύψει ισχυρή κυβέρνηση, ικανή να σταματήσει το πλιάτσικο και να ενισχύσει τους δημοκρατικούς θεσμούς όταν το σύστημα Μητσοτάκη έχει υπονομεύσει μέχρι και κόμματα που θα μπορούσαν να συνεργαστούν με τον ΣΥΡΙΖΑ; Για παράδειγμα, πρόσφατα η πρώην υπουργός και μέλος της Κεντρικής Επιτροπής του ΠΑΣΟΚ Κατερίνα Μπατζελή δήλωσε σε τηλεοπτική συνέντευξή της ότι «εντός του ΠΑΣΟΚ υπάρχουν κι άλλοι Δούρειοι Ίπποι». Άλλο παράδειγμα, το ΚΚΕ, που διά του Δημήτρη Κουτσούμπα δηλώνει ότι οποιαδήποτε κυβέρνηση με τον ΣΥΡΙΖΑ μέσα θα είναι «μούφα»! Ας ελπίσουμε να πρυτανεύσει η λογική για το συμφέρον της χώρας και της Δημοκρατίας. Οι καιροί είναι δύσκολοι, η νέα Δεξιά του Μητσοτάκη έχει υπονομεύσει τα πάντα, ώστε να είναι δύσκολη η συνεργασία οποιουδήποτε με τον ΣΥΡΙΖΑ, αλλά κι αν αυτό επιτευχθεί, να μην βρουν εργαλεία διακυβέρνησης, ούτε πένσα και κατσαβίδι όπως ανέφερα, για να διορθώσουν και να ρυθμίσουν την κυβερνητική μηχανή."
avgi.gr,https://www.avgi.gr//koinonia/441339_oloklirothikan-oi-taytopoiiseis-ton-nekron-enas-paramenei-agnostos, ΚΟΙΝΩΝΙΑ, Τέμπη / Ολοκληρώθηκαν οι ταυτοποιήσεις των νεκρών - Ένας παραμένει άγνωστος,05.03.23 14:19,Αυγή Newsroom,"Ολοκληρώθηκαν οι έλεγχοι στα εργαστήρια της διεύθυνσης Εγκληματολογικών Ερευνών, όλων των δειγμάτων βιολογικού υλικού που είχαν συγκεντρωθεί από τα ειδικά κλιμάκια της πυροσβεστικής, από τον τόπο του πολύνεκρου σιδηροδρομικού δυστυχήματος έξω από τα Τέμπη, χωρίς να αλλάξει κάτι στον μαύρο απολογισμό των 57 νεκρών. Όπως έγινε γνωστό από την Αστυνομία, στα εγκληματολογικά εργαστήρια έφτασαν συνολικά, από την πρώτη στιγμή μέχρι και χτες, 107 δείγματα από νεκρούς και ανθρώπινα μέλη. Από την έρευνα ταυτοποιήθηκαν οι 55 νεκροί. Ένας νεκρός παραμένει ακόμα άγνωστος, καθώς δεν τον έχει αναζητήσει κανείς και δεν υπάρχει συγκριτικό δείγμα για την ταυτοποίηση μέσω DNA, ενώ μια γυναίκα αναζητεί ακόμα την κόρη της που επέβαινε στο τρένο, αλλά δεν έχει βρεθεί κανένα ίχνος της. Στο τόπο του δυστυχήματος, το μακάβριο έργο της πυροσβεστικής σχεδόν τέλειωσε, καθώς έχουν απομακρυνθεί όλα τα βαγόνια και συντρίμμια από την φοβερή σύγκρουση των δύο τρένων και απομένει ένας τελευταίος έλεγχος για τυχόν βιολογικό υλικό στο έδαφος, κάτι που αναμένεται να ολοκληρωθεί τις επόμενες ώρες και αναμένεται να ανακοινωθεί η λήξη των ερευνών."
avgi.gr,https://www.avgi.gr//koinonia/441338_ta-mat-petaxan-pisoplata-petra-se-fotoreporter, ΚΟΙΝΩΝΙΑ, Ομόνοια / Τα ΜΑΤ πέταξαν πισώπλατα πέτρα σε φωτορεπόρτερ,05.03.23 14:02,Αυγή Newsroom,"Αναίτια επίθεση από τα ΜΑΤ στη διάρκεια του συλλαλητηρίου στο Σύνταγμα για την τραγωδία στα Τέμπη, κατήγγειλε μιλώντας στον ραδιοφωνικό σταθμό «Στο Κόκκινο 105,5», ο φωτορεπόρτερ του πρακτορείου INTIME, Γιάννης Λιάκος. Συγκεκριμένα, ο φωτορεπόρτερ ανέφερε ότι δέχτηκε πισώπλατα επίθεση με ρίψη πέτρας από τα ΜΑΤ.  Σύμφωνα με πληροφορίες του avgi.gr, η επίθεση έγινε στο μέτρο στην Ομόνοια όπου κατέληξε μέρος της πορείας. Ο Γιάννης Λιάκος καταγγέλλει ότι του πέταξε πέτρα ένας εκ των αστυνομικών της διμοιρίας των ΜΑΤ που βρισκόταν στο σημείο, ενώ σημείωσε ότι συνολικά ήταν επιθετική η αστυνομία προς τον κόσμο. "
avgi.gr,https://www.avgi.gr//koinonia/441337_entasi-ston-leyko-pyrgo-opoy-anartithike-pano-gia-dystyhima-sta-tempi, ΚΟΙΝΩΝΙΑ, Θεσσαλονίκη / Ένταση στον Λευκό Πύργο όπου αναρτήθηκε πανό για το δυστύχημα στα Τέμπη,05.03.23 13:31,Αυγή Newsroom,"Ενταση προκλήθηκε νωρίτερα στη Θεσσαλονίκη, όταν μέλη του ΚΚΕ, με επικεφαλής τον βουλευτή Α' Θεσσαλονίκης, Γιάννη Δελή, ανάρτησαν στον Λευκό Πύργο πανό διαμαρτυρίας για το δυστύχημα στα Τέμπη. Ισχυρές αστυνομικές δυνάμεις με χρήση χημικών, απώθησαν τους διαδηλωτές και μετά από λίγη ώρα κατέβηκε και το πανό στο οποίο αναγράφονταν «Τώρα η οργή να γίνει ανατροπή, το έγκλημα αυτό δεν θα ξεχαστεί». Σύμφωνα με τον κ. Δελή, επρόκειτο για ""μία συμβολική ενέργεια καταγγελίας του προδιαγεγραμμένου εγκλήματος που έγινε στα Τέμπη"". Με αφορμή την ""άγρια και απρόκλητη βία που δέχτηκαν"", όπως καταγγέλλει το ΚΚΕ, ""τα μέλη και ο βουλευτής του κόμματος"" καλεί σε συγκέντρωση το μεσημέρι στον Λευκό Πύργο και πορεία στη συνέχεια.  "
avgi.gr,https://www.avgi.gr//politiki/441336_akoma-kai-ti-syggnomi-den-ehei-sthenos-na-tin-analabei-o-idios, ΠΟΛΙΤΙΚΗ, Τσαπανίδου για Μητσοτάκη / «Ακόμα και τη συγγνώμη δεν έχει το σθένος να την αναλάβει ο ίδιος»,05.03.23 12:47,Αυγή Newsroom,"Σκληρή κριτική στην ανάρτηση του πρωθυπουργού για την τραγωδία στα Τέμπη, ασκεί με δήλωσή της η εκπρόσωπος Τύπου του ΣΥΡΙΖΑ-ΠΣ, Πόπη Τσαπανίδου, η οποία μεταξύ άλλων τονίζει ότι η «συγγνώμη που τον ανάγκασαν να γράψει, άργησε πέντε μέρες», ενώ σε άλλο σημείο της δήλωσής της σημειώνει ότι «ακόμα και αυτή τη συγνώμη, δεν έχει το σθένος να την αναλάβει ο ίδιος». «Ωραίο το κείμενο που έγραψαν οι επικοινωνιολόγοι στον κ. Μητσοτάκη για να το αναρτήσει στο fb. Γεμάτο ενσυναίσθηση. Όπως λέει και στην αρχή, αυτή τη φορά χωρίς ξύλινα λόγια. Όπως δηλαδή κάθε άλλη φορά. Ωραία και η συγνώμη που τον ανάγκασαν να γράψει. Μόνο που άργησαν πέντε ημέρες.  Και τίποτα από αυτά δεν είναι δικό του. Τίποτα δεν είναι αληθινό. Ακόμη και αυτή τη συγνώμη, όμως, δεν έχει το σθένος να την αναλάβει ο ίδιος. Σπεύδει να τη μοιραστεί  με όσους κυβέρνησαν πριν από αυτόν για να μην αναμετρηθεί ποτέ με τις δικές του ευθύνες.  Και για να μην δώσει ούτε μισή απάντηση στα γιατί που μας πληγώνουν. Μόνο λόγια και υποσχέσεις ότι θα κάνει τώρα, τις λίγες ημέρες μέχρι τις εκλογές, όσα δεν έκανε τέσσερα χρόνια». «Σήμερα θα ήθελα να γράψω για την ανείπωτη τραγωδία στα Τέμπη. Χωρίς ξύλινα λόγια, χωρίς να επαναλαμβάνω τα τετριμμένα. Να κάνω μια προσπάθεια να βάλω σε σειρά τις σκέψεις μου και σε λόγια τα συναισθήματα μου. Και ξεκινώ με τα αυτονόητα. Ως πρωθυπουργός, οφείλω σε όλους, αλλά πάνω από όλα στους συγγενείς των θυμάτων, μια μεγάλη ΣΥΓΓΝΩΜΗ. Τόσο προσωπική, όσο και στο όνομα όλων όσοι κυβέρνησαν τη χώρα εδώ και χρόνια. Γιατί, πράγματι, στην Ελλάδα του 2023, δεν γίνεται δυο τρένα να κινούνται αντίθετα στην ίδια γραμμή και να μην το έχει αντιληφθεί κανείς. Δεν μπορούμε, δεν θέλουμε και δεν πρέπει να κρυφτούμε πίσω από το ανθρώπινο σφάλμα. Αν το έργο της Τηλεδιοίκησης είχε ολοκληρωθεί, αυτό το δυστύχημα θα ήταν πρακτικά αδύνατο να είχε συμβεί. Το γεγονός ότι το Ψηφιακό Σύστημα Ελέγχου θα λειτουργεί πλήρως μέσα στους επόμενους μήνες δεν είναι δικαιολογία. Το αντίθετο. Κάνει τον πόνο μου ακόμα μεγαλύτερο που δεν προφτάσαμε να το ολοκληρώσουμε πριν συμβεί το κακό. Η Δικαιοσύνη θα ερευνήσει ταχύτατα τη τραγωδία και θα αποδώσει ευθύνες. Ενώ τις επόμενες μέρες ο αρμόδιος υπουργός θα ανακοινώσει παρεμβάσεις άμεσης βελτίωσης της ασφάλειας των σιδηροδρόμων μέχρι να ολοκληρωθεί το Ηλεκτρονικό Σύστημα Διοίκησης. Τώρα, έχουμε χρέος να σταθούμε δίπλα στις οικογένειες των θυμάτων, αναγνωρίζοντας με θάρρος τα σφάλματα του κράτους. Όμως, ούτε αυτά φτάνουν. Θα ζητήσω αμέσως από την Ευρωπαϊκή Επιτροπή και από φίλες χώρες τη συνδρομή τους σε τεχνογνωσία, ώστε να αποκτήσουμε, επιτέλους, σύγχρονα τρένα. Και θα αγωνιστώ για να έχουμε πρόσθετη κοινοτική χρηματοδότηση προκειμένου να συντηρηθεί και να αναβαθμιστεί γρήγορα το υφιστάμενο δίκτυο. Τέλος, θα προτείνω σε όλα τα κόμματα να δεσμευτούμε από τώρα ότι, στην επόμενη Βουλή, θα συσταθεί Ειδική Επιτροπή που θα διερευνήσει την πονεμένη ιστορία των ελληνικών σιδηροδρόμων όλη την τελευταία εικοσαετία. Όσα δεν έγιναν τόσα χρόνια πρέπει να τα κάνουμε τώρα και γρήγορα. Γνωρίζουμε όλοι ότι οι σιδηρόδρομοι της πατρίδας είναι βαθιά προβληματικοί. Είναι ίσως η ακραία έκφραση μιας Ελλάδας που δεν μας ταιριάζει και θέλουμε να την αφήσουμε πίσω. Ξέρω ότι πολλοί σήμερα θα θυμούνται τη φράση ενός προκατόχου μου ότι «αυτή είναι η Ελλάδα». Όμως όχι, δεν είναι μόνον αυτή. Υπάρχει και μια άλλη Ελλάδα, εκεί έξω, που μας δίνει ελπίδα, πίστη και δύναμη. Την είδαμε όλοι και μετά το τραγικό δυστύχημα. Στους πυροσβέστες, στους διασώστες και στο ΕΚΑΒ που βρέθηκαν εκεί από την πρώτη στιγμή. Στους γιατρούς και υγειονομικούς που οργάνωσαν αμέσως την περίθαλψη των τραυματιών. Στον Στρατό. Αλλά και στους ειδικούς της Αστυνομίας που διεκπεραίωσαν με ταχύτατα την οδυνηρή αποστολή της ταυτοποίησης των σωρών. Ώστε να επιστραφούν στις οικογένειές τους για να πενθήσουν. Το πρόσωπο της καλύτερης Ελλάδας είδαμε, επίσης, στους επιβάτες που ρίσκαραν τη ζωή τους για να σώσουν τους συνεπιβάτες τους. Στις Ελληνίδες και τους Έλληνες που έσπευσαν ενωμένοι να δώσουν αίμα. Αλλά και στα νέα παιδιά που διαδήλωσαν βουβά και ειρηνικά, κρατώντας ένα κερί και με σύνθημα «φταίει η κακιά η (χ)ώρα». Ένα σύνθημα που η αλήθεια του μας πονά όλους. Προσωπικά είμαι στην πολιτική για να αλλάξω αυτή την «κακιά την χώρα», αυτήν την παλαιά Ελλάδα που μας πληγώνει. Γι’ αυτό προσπαθώ, κάθε μέρα. Άλλοτε τα καταφέρνω και άλλοτε όχι. Ξέρω καλά, ωστόσο, πόσο καλύτερη μπορούμε να κάνουμε την πατρίδα μας αν σαρώσουμε τα απομεινάρια του παρελθόντος που μας κρατάνε πίσω. Και για αυτήν την Ελλάδα που μας αξίζει θα συνεχίσω να αγωνίζομαι. Εδώ σταματώ. Σήμερα, Κυριακή της Ορθοδοξίας, ανάβουμε όλοι ένα κερί στη μνήμη αυτών που έφυγαν τόσο άδικα και τόσο πρόωρα». "
avgi.gr,https://www.avgi.gr//koinonia/441335_taytopoiithike-i-soros-tis-soprano-elisabet-hatzibasileioy, ΚΟΙΝΩΝΙΑ, Τέμπη / Ταυτοποιήθηκε η σορός της σοπράνο Ελισάβετ Χατζηβασιλείου,05.03.23 12:19,Αυγή Newsroom,"Ακόμα μία σορός των θυμάτων της φονικής σύγκρουσης των τρένων στα Τέμπη ταυτοποιήθηκε σήμερα το πρωί μέσω DNA, αυτή της 26χρονης σοπράνο Ελισάβετ Χατζηβασιλείου. Στο πένθος βυθίστηκε η οικογένεια και οι φίλοι της 26χρονης σοπράνο Ελισάβετ Χατζηβασιλείου, η σορός της οποίας ταυτοποιήθηκε μέσω DNA. Η Ελισάβετ ήταν στη λίστα των αγνοουμένων του μοιραίου τρένου, που κόστισε τη ζωή σε 57 ανθρώπους. Η ίδια έκανε τακτικά το δρομολόγιο Αθήνα – Θεσσαλονίκη λόγω δουλειάς, όμως το ταξίδι της Τετάρτης ήταν το τελευταίο της. Την είδηση για την ταυτοποίηση της σορού της 26χρονης έκανε γνωστή η φίλη της, Αλεξία Κούβελα, η οποία από την πρώτη στιγμή έκανε έκκληση σε όποιον γνώριζε κάτι. Σε ανάρτησή της, η Αλεξία Κούβελα έγραψε: «Η Ελισάβετ δυστυχώς δεν τα κατάφερε. Σας ευχαριστώ για όλη τη βοήθεια και στήριξη. Ελισάβετ μου σου εύχομαι να βρεις το ροζ σπίτι με την αυλή και το ντιζάιν με παλ χρώματα και καμπύλες και κρασιά και γουρουνάκια στη φάρμα σου, ακριβώς όπως είχαμε συζητήσει στην άλλη πλευρά. Θα μας λείψεις». "
avgi.gr,https://www.avgi.gr//parapolitika/441334_o-karamanlis-paraitithike-epeidi-eihe-typseis-gia-tis-blakeies-poy-elege, ΠΑΡΑΠΟΛΙΤΙΚΑ, Τσουρίδης σε Αυτιά / Ο Καραμανλής παραιτήθηκε επειδή είχε τύψεις για τις βλακείες που έλεγε,05.03.23 11:33,Αυγή Newsroom,"Στη «σέντρα» έβγαλε τον Κώστα Αχ. Καραμανλή ο εκπαιδευτής μηχανοδηγών Νικόλαος Τσουρίδης ο οποίος υπενθύμισε τι έλεγε πρόσφατα στη Βουλή ο παραιτηθείς υπουργός Υποδομών και Μεταφορών. Συγκεκριμένα, ο Νικόλαος Τσουρίδης μιλώντας στον ΣΚΑΪ και στον Γιώργο Αυτιά, στάθηκε στην ομιλία του Κώστα Καραμανλή στη Βουλή, μερικές μέρες πριν την τραγωδία στα Τέμπη. Από το 04.50 το απόσπασμα «Ψάξε σε παρακαλώ στις 20 Φεβρουαρίου, βάλε τους συνεργάτες σου να δει τι έλεγε ο παραιτηθείς υπουργός ο Κώστας Καραμανλής στη Βουλή για τα θέματα ασφαλείας του ΟΣΕ. Για αυτό είχε τύψεις και παραιτήθηκε. Για τις βλακείες που έλεγε». Υπενθυμίζεται ότι ο Κώστας Καραμανλής στις 20 Φεβρουαρίου απαντώντας σε ερώτηση σχετικά με την ασφάλεια των σιδηροδρόμων που είχε καταθέσει ο βουλευτής του ΣΥΡΙΖΑ - ΠΣ Αλέξανδρος Μεϊκόπουλος, είχε πει ότι δεν υπάρχει πρόβλημα ασφάλειας και χαρακτήρισε «ντροπή» τα όσα λέει ο ΣΥΡΙΖΑ.  "
avgi.gr,https://www.avgi.gr//koinonia/441331_ihiro-minyma-apo-hiliades-para-tin-agria-katastoli-ton-mat, ΚΟΙΝΩΝΙΑ, Σύνταγμα / Ηχηρό μήνυμα από χιλιάδες παρά την άγρια καταστολή των ΜΑΤ,05.03.23 10:56,Αυγή Newsroom,"Βροντερό μήνυμα διαμαρτυρίας για την προαναγγελθείσα τραγωδία στα Τέμπη έστειλαν χιλιάδες άνθρωποι στο Σύνταγμα, με την οργή να ξεχειλίζει. Η διαδήλωση ήταν ειρηνική, ωστόσο όταν περίπου στις 12:30 μικρή ομάδα ατόμων επιτέθηκα κατά των ΜΑΤ, οι αστυνομικές δυνάμεις απάντησαν με πρωτοφανή αγριότητα και χτύπησαν το σώμα της πορείας που αποτελούνταν από μικρά παιδιά έως και ηλικιωμένους. Ακολούθησε άγριο κυνηγητό των ΜΑΤ κατά των διαδηλωτών στα Προπύλαια και στους γύρω δρόμους, με τα δακρυγόνα και τις κρότου λάμψης να πέφτουν βροχή. Μάλιστα οι αστυνομικοί επιτέθηκαν στην Ομόνοια σε πολίτες που διαμαρτύρονταν για τη σύλληψή τους.. Παρά την άγρια καταστολή, πλήθος κόσμο επέστρεψε στο Σύνταγμα απ' όπου συνεχίζει την ειρηνική διαμαρτυρία για την τραγωδία στα Τέμπη. Αναίτια ρίψη δακρυγόνων στην Ομόνοια μετά το συλλαλητήριο στο Σύνταγμα pic.twitter.com/yJJepwhIjU Συλλαλητήριο στο Σύνταγμα: Προς τα Προπύλαια κατεβαίνει ο κόσμος μετά τη ρίψη χημικών pic.twitter.com/KC19incRjL Η εικόνα από το Σύνταγμα τώρα Φωτογραφίες από τα επεισόδια που σημειώθηκαν νωρίτερα Το σημερινό συλλαλητήριο ξεκίνησε στις 11 το πρωί, ωστόσο ήδη από νωρίτερα η εικόνα των άδειων δρόμων είχε αρχίσει να αλλάζει, καθώς έχει αρχίσει και καταφθάνει στην κεντρικά πλατεία των Αθηνών αρκετός κόσμος με ένα από τα κυριότερα συνθήματα που αναγραφόταν στα πανό των διαδηλωτών να είναι: «Το έγκλημα αυτό δεν θα ξεχαστεί όλων των νεκρών θα γίνουμε φωνή». Μέσα στην τραγωδία υπό την οποία πραγματοποιείται το συλλαλητήριο, μια όμορφη εικόνα που έφτασε από το Σύνταγμα είναι αυτή ενός 20χρονου που κρατά σφιχτά τη μητέρα του από το χέρι, καθώς και όλων εκείνων των 20χρονων που βρέθηκαν στο Σύνταγμα και που δεν ήταν στα βαγόνια και κρατούσαν τις μητέρες τους σφιχτά. Λίγα λεπτά, μάλιστα, μετά την προγραμματισμένη έναρξη του συλλαλητηρίου στις 11, τηρήθηκε ενός λεπτού σιγή για τα θύματα της φονικής σύγκρουσης.  Ενός λεπτού σιγή στο συλλαλητήριο στο Σύνταγμα για τα θύματα από τη σύγκρουση των τρένων στα Τέμπη pic.twitter.com/wuTzZ83Ztg Σημειώνεται ότι περίπου στις 12, όσοι κρατούσαν μαύρα μπαλόνια τα άφησαν να πετάξουν στον ουρανό στη μνήμη όσων χάθηκαν στην τραγωδία. Συλλαλητήριο στο Σύνταγμα: Άφησαν μαύρα μπαλόνια στον ουρανό για τα θύματα της τραγωδίας στα Τέμπη pic.twitter.com/V7wbh5soCn Φωτορεπορτάζ: Κώστας Παπαντωνίου Σε κυκλοφοριακές ρυθμίσεις στο κέντρο της Αθήνας έχει προχωρήσει η ΕΛΑΣ λόγω του συλλαλητηρίου που είναι σε εξέλιξη στο Σύνταγμα για την σιδηροδρομική τραγωδία στα Τέμπη. Σύμφωνα με την ΕΛΑΣ, έχει διακοπεί η κυκλοφορία των οχημάτων στη λεωφόρο Βασιλίσσης Αμαλίας.   Κάλεσμα προς όλα τα σωματεία, τους φοιτητικούς συλλόγους και τους μαζικούς φορείς της Αττικής, να δώσουν το «παρών» στη σημερινή απεργιακή συγκέντρωση στις 11 π.μ. στο Σύνταγμα απευθύνουν οι εργαζόμενοι στο σιδηρόδρομο, με τα τρένα να παραμένουν και σήμερα ακινητοποιημένα, καθώς οι εργαζόμενοι στους σιδηρόδρομους πραγματοποιούν από τη μέρα της σύγκρουσης απεργία. Το Εργατοϋπαλληλικό Κέντρο Αθήνας καλεί όλους τους εργαζόμενους να δώσουν δυναμικό παρών στο συλλαλητήριο, τομίζοντας ότι πρέπει επιτέλους να ακουστεί η φωνή των εργαζόμενων στον σιδηρόδρομο.  Το Σωματείο Ηλεκτροδηγών και λοιπών εργαζομένων κίνησης ΣΤΑΣΥ ΑΕ ενημερώνει ότι οι συρμοί θα κινηθούν από τις 9 π.μ. έως τις 4 μ.μ., προς διευκόλυνση της προσέλευσης των διαδηλωτών στη συγκέντρωση. Όπως αναφέρει το Σωματείο στην ανακοίνωσή του «σοκαρισμένοι και βαθιά θλιμμένοι για το φρικτό δυστύχημα στα Τέμπη, μικροί μπροστά στο μέγεθος της καταστροφής, δεν έχουμε λόγια για να εκφραστούμε για την ασύλληπτου μεγέθους τραγωδία. Ο πόνος των οικείων και των συγγενών των θυμάτων του τραγικού σιδηροδρομικού δυστυχήματος δεν απαλύνεται τούτες τις ώρες με λόγια παρηγοριάς. Ο θρήνος τους, έχει τη συμπαράσταση και συμπαράταξη όλων, που επεκτείνεται και πέρα από τα σύνορα της χώρας. Το ΣΗΕΚ, εκφράζοντας την αμέριστη στήριξη στους συγγενείς των αδικοχαμένων, καθώς και στα Σωματεία που δραστηριοποιούνται στη HELLENIC TRAIN, αύριο 5 Μάρτη, πραγματοποιεί 24ωρη απεργία (Γραμμές 1, 2 & 3). Παρά τις προειδοποιήσεις, γραπτές και προφορικές από τα Συνδικάτα των εργαζομένων, αναφορικά με τα προβλήματα και τα κενά ασφάλειας, την απουσία μέτρων προστασίας, τις σοβαρές ελλείψεις σε προσωπικό και εξοπλισμό, οι αρμόδιοι κώφευαν επιδεικτικά! Προφανώς, αποτελούν θιασώτες του “αν δεν προκύψει η αναποδιά, τότε δεν λαμβάνουμε μέτρα για να την αποτρέψουμε”. Και να που η αναποδιά προέκυψε και μάλιστα έλαβε δυσθεώρητες και αβάσταχτες διαστάσεις, φέρνοντας στα χείλη μας αναπάντητα “γιατί;”. Γιατί οι τεράστιες παραλείψεις, η εγκληματική αδιαφορία σε Θέματα ασφαλείας, οι αδικαιολόγητες καθυστερήσεις να στοιχίσουν τη ζωή σε τόσους αθώους ανθρώπους και να στερήσουν μια για πάντα το χαμόγελο από τα χείλη των δικών τους; Είναι τεράστια η πολιτική ευθύνη γι αυτό και δε Θα ανεχθούμε τη μετακύλισή της σε αποδιοπομπαίους τράγους. Απαίτησή μας: Να αναζητηθούν οι ευθύνες και να αποδοθεί δικαιοσύνη! Να ληφθούν άμεσα μέτρα για την αποκατάσταση και διασφάλιση αυτού που λέγεται “ασφάλεια Σιδηροδρόμου” για να μην βιώσουμε ποτέ άλλοτε τέτοιου εύρους τραγωδία! Θρηνούμε τους αδικοχαμένους συμπολίτες και συναδέλφους μας, εκφράζουμε τα ειλικρινή μας συλλυπητήρια στις οικογένειες τους και ως ελάχιστο φόρο τιμής συμμετέχουμε στο συλλαλητήριο που θα πραγματοποιηθεί στο Σύνταγμα την Κυριακή 5 Μαρτίου και ώρα 11 π.μ». Στο συλλαλητήριο καλούν μεταξύ άλλων: Το Εργατικό Κέντρο Πειραιά, το Εργατικό Κέντρο Λαυρίου - Ανατολικής Αττικής, η Ομοσπονδία Εργαζομένων στο Φάρμακο, τα ναυτεργατικά σωματεία ΠΕΜΕΝ, ΣΤΕΦΕΝΣΩΝ, ΠΕΕΜΑΓΕΝ, ΠΕΠΡΝ, ΠΕΣ/ΝΑΤ, το Συνδικάτο Φαρμάκου Αττικής, το κλαδικό Σωματείο Χρηματοπιστωτικού, η Ένωση ΕΒΕ Ελευσίνας, η Ένωση Εργαζομένων ΗΛΠΑΠ, Πανελλήνια Ομοσπονδία Εργαζομένων στην Ειδική Αγωγή, το Συνδικάτο Χημικής βιομηχανίας Αττικής, η ΕΕΔΥΕ, o Συνδέσμος Επαγγελματιών, Βιοτεχνών και Εμπόρων Αχαρνών, το Συνδικάτο Οικοδόμων Αθήνας, η ΟΒΣΑ, η Ένωση Συλλόγων Γονέων και Κηδεμόνων Καισαριανής, ο Σύλλογος Εκπαιδευτικών ΠΕ Βύρωνα - Καισαριανής - Παγκρατίου «Ρόζα Ιμβριώτη», η Ομοσπονδία Γονέων Αττικής, ο Σύλλογος Εργαζομένων νοσοκομείου «Μεταξά», ο Σύλλογος Εκπαιδευτικών «Σωκράτης», ο Σύλλογος Εκπαιδευτικών «Γ. Σεφέρης», το Σωματείο Ηλεκτροδηγών και λοιπών εργαζομένων κίνησης ΣΤΑΣΥ ΑΕ, το Σωματείο Καθαριστών-στριών Πειραιά και Νήσων. Για το συλλαλητήριο δρομολογούνται λεωφορεία από τις εξής περιοχές:"
avgi.gr,https://www.avgi.gr//politiki/441330_i-syggnomi-gia-ta-tempi-poy-argise-5-oloklires-meres, ΠΟΛΙΤΙΚΗ, Κυριάκος Μητσοτάκης / Η συγγνώμη για τα Τέμπη που άργησε 5 ολόκληρες μέρες,05.03.23 10:43,Αυγή Newsroom,"Πέντε μέρες χρειάστηκαν για να ζητήσει, επιτέλους, ο πρωθυπουργός Κυριάκος Μητσοτάκης, μια «συγγνώμη» για τη φονική σύγκρουση των δύο τρένων στα Τέμπη, η οποία μέχρι στιγμής έχει αφήσει πίσω της 57 νεκρούς.  Η πρώτη αντίδραση του πρωθυπουργού, την επομένη της σύγκρουσης των τρένων ήταν μία δήλωσή του που δεν περιελάμβανε τη λέξη «συγγνώμη», ενώ μάλιστα είχε σπεύσει να χαρακτηρίσει το δυστύχημα ως αποτέλεσμα «ανθρώπινου λάθους», κάτι το οποίο προκάλεσε πλήθος αντιδράσεων.  Η αρχική αντίδραση της θλίψης του κόσμου, μετά την προσπάθεια να επιρριφθεί η ευθύνη ενός τέτοιου δυστυχήματος σε έναν μόνο άνθρωπο, έδωσε τη θέση της στην οργή, με τον λαό να ζητά και να απαιτεί να αναλάβει το κράτος την ευθύνη για τη μη τήρηση των κανόνων ασφαλείας στο σιδηροδρομικό δίκτυο, κάτι που αποτελεί και τη βασική ευθύνη της σύγκρουσης.  Σήμερα, λοιπόν, και υπό το βάρος της λαϊκής οργής, ο πρωθυπουργός αναγκάστηκε να κάνει αυτό που έπρεπε να είχε κάνει ήδη από τις πρώτες ώρες του δυστυχήματος: να ζητήσει «συγγνώμη».  «Σήμερα θα ήθελα να γράψω για την ανείπωτη τραγωδία στα Τέμπη. Χωρίς ξύλινα λόγια, χωρίς να επαναλαμβάνω τα τετριμμένα. Να κάνω μια προσπάθεια να βάλω σε σειρά τις σκέψεις μου και σε λόγια τα συναισθήματα μου. Και ξεκινώ με τα αυτονόητα. Ως πρωθυπουργός, οφείλω σε όλους, αλλά πάνω από όλα στους συγγενείς των θυμάτων, μια μεγάλη ΣΥΓΓΝΩΜΗ. Τόσο προσωπική, όσο και στο όνομα όλων όσοι κυβέρνησαν τη χώρα εδώ και χρόνια. Γιατί, πράγματι, στην Ελλάδα του 2023, δεν γίνεται δυο τρένα να κινούνται αντίθετα στην ίδια γραμμή και να μην το έχει αντιληφθεί κανείς. Δεν μπορούμε, δεν θέλουμε και δεν πρέπει να κρυφτούμε πίσω από το ανθρώπινο σφάλμα. Αν το έργο της Τηλεδιοίκησης είχε ολοκληρωθεί, αυτό το δυστύχημα θα ήταν πρακτικά αδύνατο να είχε συμβεί. Το γεγονός ότι το Ψηφιακό Σύστημα Ελέγχου θα λειτουργεί πλήρως μέσα στους επόμενους μήνες δεν είναι δικαιολογία. Το αντίθετο. Κάνει τον πόνο μου ακόμα μεγαλύτερο που δεν προφτάσαμε να το ολοκληρώσουμε πριν συμβεί το κακό. Η Δικαιοσύνη θα ερευνήσει ταχύτατα τη τραγωδία και θα αποδώσει ευθύνες. Ενώ τις επόμενες μέρες ο αρμόδιος υπουργός θα ανακοινώσει παρεμβάσεις άμεσης βελτίωσης της ασφάλειας των σιδηροδρόμων μέχρι να ολοκληρωθεί το Ηλεκτρονικό Σύστημα Διοίκησης. Τώρα, έχουμε χρέος να σταθούμε δίπλα στις οικογένειες των θυμάτων, αναγνωρίζοντας με θάρρος τα σφάλματα του κράτους. Όμως, ούτε αυτά φτάνουν. Θα ζητήσω αμέσως από την Ευρωπαϊκή Επιτροπή και από φίλες χώρες τη συνδρομή τους σε τεχνογνωσία, ώστε να αποκτήσουμε, επιτέλους, σύγχρονα τρένα. Και θα αγωνιστώ για να έχουμε πρόσθετη κοινοτική χρηματοδότηση προκειμένου να συντηρηθεί και να αναβαθμιστεί γρήγορα το υφιστάμενο δίκτυο. Τέλος, θα προτείνω σε όλα τα κόμματα να δεσμευτούμε από τώρα ότι, στην επόμενη Βουλή, θα συσταθεί Ειδική Επιτροπή που θα διερευνήσει την πονεμένη ιστορία των ελληνικών σιδηροδρόμων όλη την τελευταία εικοσαετία. Όσα δεν έγιναν τόσα χρόνια πρέπει να τα κάνουμε τώρα και γρήγορα. Γνωρίζουμε όλοι ότι οι σιδηρόδρομοι της πατρίδας είναι βαθιά προβληματικοί. Είναι ίσως η ακραία έκφραση μιας Ελλάδας που δεν μας ταιριάζει και θέλουμε να την αφήσουμε πίσω. Ξέρω ότι πολλοί σήμερα θα θυμούνται τη φράση ενός προκατόχου μου ότι «αυτή είναι η Ελλάδα». Όμως όχι, δεν είναι μόνον αυτή. Υπάρχει και μια άλλη Ελλάδα, εκεί έξω, που μας δίνει ελπίδα, πίστη και δύναμη. Την είδαμε όλοι και μετά το τραγικό δυστύχημα. Στους πυροσβέστες, στους διασώστες και στο ΕΚΑΒ που βρέθηκαν εκεί από την πρώτη στιγμή. Στους γιατρούς και υγειονομικούς που οργάνωσαν αμέσως την περίθαλψη των τραυματιών. Στον Στρατό. Αλλά και στους ειδικούς της Αστυνομίας που διεκπεραίωσαν με ταχύτατα την οδυνηρή αποστολή της ταυτοποίησης των σωρών. Ώστε να επιστραφούν στις οικογένειές τους για να πενθήσουν. Το πρόσωπο της καλύτερης Ελλάδας είδαμε, επίσης, στους επιβάτες που ρίσκαραν τη ζωή τους για να σώσουν τους συνεπιβάτες τους. Στις Ελληνίδες και τους Έλληνες που έσπευσαν ενωμένοι να δώσουν αίμα. Αλλά και στα νέα παιδιά που διαδήλωσαν βουβά και ειρηνικά, κρατώντας ένα κερί και με σύνθημα «φταίει η κακιά η (χ)ώρα». Ένα σύνθημα που η αλήθεια του μας πονά όλους. Προσωπικά είμαι στην πολιτική για να αλλάξω αυτή την «κακιά την χώρα», αυτήν την παλαιά Ελλάδα που μας πληγώνει. Γι’ αυτό προσπαθώ, κάθε μέρα. Άλλοτε τα καταφέρνω και άλλοτε όχι. Ξέρω καλά, ωστόσο, πόσο καλύτερη μπορούμε να κάνουμε την πατρίδα μας αν σαρώσουμε τα απομεινάρια του παρελθόντος που μας κρατάνε πίσω. Και για αυτήν την Ελλάδα που μας αξίζει θα συνεχίσω να αγωνίζομαι. Εδώ σταματώ. Σήμερα, Κυριακή της Ορθοδοξίας, ανάβουμε όλοι ένα κερί στη μνήμη αυτών που έφυγαν τόσο άδικα και τόσο πρόωρα». "
avgi.gr,https://www.avgi.gr//politiki/441268_o-fobos-toy-maximoy-apenanti-sti-neaniki-aganaktisi, ΠΟΛΙΤΙΚΗ, Τέμπη / Ο φόβος του Μαξίμου απέναντι στη νεανική αγανάκτηση,05.03.23 10:12,Κώστας Σαββόπουλος,"Σε συμψηφισμούς με τραγωδίες του παρελθόντος αναμένεται να προσανατολιστεί η κυβερνητική πυξίδα στο πλαίσιο μίας απεγνωσμένης προσπάθειας να δαμάσει την κοινωνική οργή και να αντικρούσει τα βέλη της αντιπολίτευσης. Η αρθρογραφία και οι σχολιασμοί σε φιλοκυβερνητικά ΜΜΕ περί «επιχείρησης πολιτικής ισοφάρισης για το Μάτι μέσω Τεμπών» (liberal) από την πλευρά του ΣΥΡΙΖΑ προλειαίνουν, σύμφωνα με τις εκτιμήσεις, το σχετικό έδαφος που θα πατήσει η Ν.Δ. Ήδη μάλιστα ο κυβερνητικός εκπρόσωπος έσπευσε να καταγγείλει, προχθές, την αξιωματική αντιπολίτευση για πολιτική εκμετάλλευση της τραγωδίας και για «φαρισαϊσμό». Στην παράταξη άλλωστε αναγνωρίζουν ότι οι αρχικές γραμμές άμυνας κονιορτοποιήθηκαν. Η σπουδή του Κυριάκου Μητσοτάκη να εκδώσει πόρισμα χωρίς ψήγμα αυτοκριτικής για την απαξίωση του σιδηροδρομικού δικτύου πυροδότησε σωρεία αντιδράσεων και επιδείνωσε το κοινωνικό κλίμα για την κυβέρνηση. Γαλάζια στελέχη δεν κρύβουν την ανησυχία τους έναντι των καθημερινών, χωρίς κομματική κηδεμονία, διαδηλώσεων που πραγματοποιούνται στις μεγάλες πόλεις με κεντρικά συνθήματα «Δεν είναι δυστύχημα, είναι δολοφονία» και «Οι ζωές μας μετράνε». Η βροχή των χημικών από τις δυνάμεις των ΜΑΤ προχθές σε Αθήνα, Θεσσαλονίκη, Λάρισα αποτυπώνει τον κυβερνητικό φόβο έναντι των κινημάτων που ξεπήδησαν από τα συντρίμμια της καταστροφής. Βουλευτής της κυβερνητικής πλειοψηφίας σημείωνε στην ΑΥΓΗ της Κυριακής πως «η δυναμική των αντιδράσεων είναι νωρίς να αξιολογηθεί σε πολιτικό επίπεδο». Μερίδα ψηφοφόρων της Ν.Δ. επικοινωνεί με τα γραφεία βουλευτών και τις κομματικές οργανώσεις θέτοντας -σε υψηλούς τόνους- ερωτήματα για τους λόγους που η κυβέρνηση κώφευσε απέναντι στις προειδοποιήσεις των εργαζομένων για τα κενά στα ηλεκτρονικά συστήματα ασφαλείας. Η κυβέρνηση μάλιστα υποπίπτει σε αντιφάσεις που αποτυπώνουν σύγχυση και υποκρισία. Ακόμα και κομματικά στελέχη έθεταν το ερώτημα για τους λόγους που συγκροτήθηκε η υπερκομματική επιτροπή εμπειρογνωμόνων «για τη διερεύνηση των αιτιών του δυστυχήματος» από τη στιγμή που ο Κ. Μητσοτάκης απεφάνθη ότι επρόκειτο για τραγικό ανθρώπινο λάθος. Σε αυτό το μαύρο φόντο ανοίγει η βεντάλια των σεναρίων αναφορικά με την ημερομηνία των εκλογών, καθώς η ανείπωτη τραγωδία στα Τέμπη καθιστά αβέβαιο τον αρχικό σχεδιασμό για προσφυγή στη λαϊκή ετυμηγορία στις 9 Απριλίου. Στις τελευταίες συσκέψεις (μέχρι προχθές) που πραγματοποιήθηκαν στο Μέγαρο Μαξίμου, πρωθυπουργικοί συνεργάτες και άλλα κυβερνητικά στελέχη εισηγήθηκαν τη μετατόπιση της κάλπης στον χρόνο, καθώς «προέχει η διαλεύκανση των αιτιών του δυστυχήματος και η στήριξη των οικογενειών των θυμάτων». Ο Κυριάκος Μητσοτάκης, σύμφωνα με έγκυρες πηγές, δεν άνοιξε τη χαρτιά του, ενώ έχει δώσει εντολή προς υπουργούς και βουλευτές να τηρήσουν την οδό της σιωπής για τις σχετικές συζητήσεις που διεξάγονται στο παρασκήνιο. Στο ημερολόγιο, εντούτοις, του Μεγάρου Μαξίμου πολλοί έχουν κυκλώσει την 23η Απριλίου ως καταλληλότερη ημερομηνία. Υπό αυτό το πρίσμα, οι δεύτερες κάλπες -αν χρειαστούν- θα στηθούν στις 28 Μαΐου. Στα ενδότερα της κυβέρνησης κυκλοφορεί και η άποψη για τη μετάθεση των εκλογών στις 14 ή στις 21 Μαΐου, με τη δεύτερη εκλογική αναμέτρηση να δρομολογείται μετά τις Πανελλαδικές Εξετάσεις, δηλαδή στις 25 Ιουνίου ή στις 2 Ιουλίου. Το κοινό επιχείρημα όσων εισηγούνται την αναθεώρηση του αρχικού εκλογικού σχεδιασμού -ανεξάρτητα από τις διαφοροποιήσεις τους στις ημερομηνίες- είναι ότι στις 9 Απριλίου συμπληρώνονται 40 ημέρες από την πολύνεκρη τραγωδία, με ό,τι αυτό συνεπάγεται για το κοινωνικό κλίμα που θα επικρατεί έναντι της κυβέρνησης. Ούτως ή άλλως, εντός της Ν.Δ. αντιλαμβάνονται ότι το πολιτικό τοπίο της χώρας ενδέχεται να μεταβληθεί μόλις η κοινωνία ενσωματώσει το σοκ και οι πολιτικές δυνάμεις της αντιπολίτευσης ανοίξουν το κεφάλαιο των ευθυνών. Ήδη στην κυβέρνηση αναμένουν τις επόμενες ημέρες τις πρώτες κυλιόμενες μετρήσεις που θα αποτυπώνουν την πρώτη εικόνα του πολιτικού κόστους από τη σιδηροδρομική τραγωδία. Παράλληλα, ένα βαρύ πέπλο καχυποψίας καλύπτει την επιτροπή Γεραπετρίτη. Η πρωθυπουργική αναγγελία ότι θα εξετάσει και τις διαχρονικές καθυστερήσεις στην υλοποίηση των σιδηροδρομικών έργων ερμηνεύτηκε ως πρόθεση της Ν.Δ. να διαχύσει τις συνολικές ευθύνες στις προηγούμενες κυβερνήσεις. Η στελέχωσή της μάλιστα από τον Αθανάσιο Ζηλιασκόπουλο, που διετέλεσε επικεφαλής της ΤΡΑΙΝΟΣΕ την περίοδο 2010 -2015, προκαλεί πολιτικές αντιδράσεις και οργή στα κοινωνικά δίκτυα. Υπό αυτό το πρίσμα, ερωτηματικά προκαλεί η απροθυμία της κυβέρνησης να ενεργοποιήσει τον νόμο που ψηφίστηκε στις 21.1.2023 για τη σύσταση, ως ανεξάρτητη Αρχή, του Εθνικού Οργανισμού Διερεύνησης Αεροπορικών και Σιδηροδρομικών Ατυχημάτων. Ήδη οι πιο επικριτικοί κάνουν λόγο «για τη γνωστή αλλεργία του συστήματος εξουσίας απέναντι στις ανεξάρτητες Αρχές». Βαριά εκτεθειμένη καθιστούν την κυβέρνηση οι καταγγελίες του πρώην σταθμάρχη Λάρισας Ιωάννη Κολλάτου αναφορικά με τον ρουσφετολογικό μηχανισμό που φέρεται να έχει στηθεί ακόμα και για τις κομβικές θέσεις του ΟΣΕ. Αναφερόμενος στην πορεία του 59χρονου προφυλακισμένου σταθμάρχη Λάρισας που κατηγορείται για το πολύνεκρο σιδηροδρομικό δυστύχημα υποστήριξε ότι «μεσολάβησε το κόμμα και τον έκαναν σταθμάρχη». Αφού αναφέρθηκε στην ελλιπή εκπαίδευση-εμπειρία του, τόνισε ότι «εγκλημάτησε αυτός που τον έκανε σταθμάρχη αυτόν τον άνθρωπο, 59 χρόνων, και τον βάζει μόνο του, άπειρο, να δουλέψει στη Λάρισα». Ανέφερε ότι τον συγκεκριμένο σταθμάρχη τον γνώριζε γιατί την περίοδο της δικής του θητείας, όπως είπε, τον είχε βοηθό στο γραφείο αποσκευών. Σύμφωνα με ρεπορτάζ της Καθημερινής, στην τελευταία προκήρυξη για την πρόσληψη σταθμαρχών που δημοσιεύτηκε τον περασμένο Νοέμβριο υπήρχε ηλικιακό όριο στα 42 έτη. Για τη Λάρισα άνοιγαν δύο θέσεις: Μία για έναν έμπειρο στο πόστο του σταθμάρχη και μία για άπειρο χωρίς προηγούμενη προϋπηρεσία. «Παραμένει αδιευκρίνιστο πώς ο 59χρονος τοποθετήθηκε στο συγκεκριμένο πόστο, καθώς υπερέβαινε κατά πολύ το όριο ηλικίας των 42 ετών» σημειώνεται στο ρεπορτάζ της εφημερίδας."
avgi.gr,https://www.avgi.gr//politiki/441245_ta-4-erotimata-sta-opoia-ofeilei-apantiseis-o-mitsotakis, ΠΟΛΙΤΙΚΗ, ΣΥΡΙΖΑ για Τέμπη / Τα 4 ερωτήματα στα οποία οφείλει απαντήσεις ο Μητσοτάκης,05.03.23 09:58,Ιάσονας Σχινάς-Παπαδόπουλος,"Με σοβαρότητα και χωρίς κραυγές» ο ΣΥΡΙΖΑ-Προοδευτική Συμμαχία τις επόμενες ημέρες θα αναδείξει τις πολιτικές πτυχές της εθνικής τραγωδίας στα Τέμπη, με την Κουμουνδούρου να ξεκαθαρίζει ότι από την πρώτη στιγμή του δυστυχήματος η αξιωματική αντιπολίτευση «έχει τηρήσει στάση ευθύνης». Ο τόνος και το ύφος δόθηκαν ήδη από τον Αλέξη Τσίπρα όταν αρχικά μετέβη στα Τέμπη και στη Λάρισα, ενώ την επόμενη ημέρα συναντήθηκε με εργαζόμενους των σιδηροδρόμων στο αμαξοστάσιο του Ρέντη. Οι ισορροπίες, λοιπόν, είναι πολύ λεπτές και είναι εμφανές ότι δεν υπάρχει καμία πρόθεση ανάλωσης σε πολιτικά παιχνίδια γύρω από το ζήτημα της απόδοσης των ευθυνών σε μία τόσο δύσκολη στιγμή. Γι’ αυτόν τον λόγο βασικό επίδικο είναι, αφενός, να μην αναπαραχθούν λογικές τυμβωρυχίας πάνω στην τραγωδία και, από την άλλη, με νηφαλιότητα και ουσιαστική συζήτηση να «φωτιστούν» όλα όσα θα οδηγήσουν στην αλήθεια. Το σίγουρο, πάντως, είναι ότι οι αιτίες του δυστυχήματος δεν γίνεται, όπως επισημαίνουν στον ΣΥΡΙΖΑ-Π.Σ., «να περιορίζονται σε ανθρώπινο λάθος», παρά τον ισχυρισμό του πρωθυπουργού, όταν μάλιστα τα συστήματα ασφαλείας, βάσει όσων έχουν βγει τα τελευταία 24ωρα στη δημοσιότητα, δεν λειτουργούσαν εδώ και καιρό. Είναι προφανές πως τόσο τα κόμματα όσο και οι πολίτες κατανοούν πλήρως ότι το τραγικό γεγονός της Τρίτης δεν μπορεί να οφείλεται μόνο σε ένα πρόσωπο, στο οποίο μάλιστα επιχειρείται να φορτωθεί το σύνολο των ευθυνών. Διαμηνύουν, λοιπόν, οι παροικούντες την Κουμουνδούρου ότι η κυβέρνηση δεν θα πετάξει από πάνω της τις ευθύνες που αφορούν τη λειτουργία των υποδομών. Ο πρόεδρος των μηχανοδηγών Κώστας Γενηδούνιας στις τηλεοπτικές του εμφανίσεις αλλά και κατά τη συνάντηση που είχε με τον Αλ. Τσίπρα περιέγραψε αναλυτικά το εύρος και την έκταση των προβλημάτων. «Δεν λειτουργεί τίποτα, γίνονται όλα χειροκίνητα, είμαστε στο manual και σε όλο τον άξονα Αθήνα-Θεσσαλονίκη. Ούτε τα φωτοσήματα λειτουργούν» ανέφερε ο πρόεδρος του sωματείου, ξεκαθαρίζοντας ότι οι εργαζόμενοι έχουν προειδοποιήσει εδώ και χρόνια για το ενδεχόμενο δυστυχήματος με τρία μάλιστα εξώδικα, χωρίς να λάβουν ποτέ ουσιαστικές απαντήσεις. Αποκαλυπτικό δε είναι αυτό που υποστήριξε ο πρώην διευθυντής Ασφαλείας και Κυκλοφορίας Αμαξοστασίων της ΤΡΑΙΝΟΣΕ Χρήστος Ρετσινάς. Εάν εξακολουθούσε να υπάρχει κέντρο δευτεροβάθμιου ελέγχου κυκλοφορίας των τρένων, το οποίο σημειωτέον λειτουργούσε έως το 2020, θα είχαν προλάβει το λάθος του σταθμάρχη. Αυτό ισχυρίστηκε, ενώ την ίδια στιγμή οι εργαζόμενοι του κλάδου επαναλαμβάνουν ότι εάν λειτουργούσε το λεγόμενο ETCS (European Traffic Control System), τότε το ενδεχόμενο του ανθρώπινου λάθους θα είχε αποφευχθεί. Την Πέμπτη οι εργαζόμενοι των σιδηροδρόμων ανέφεραν στον αρχηγό της αξιωματικής αντιπολίτευσης ότι είχαν προειδοποιήσει ουκ ολίγες φορές ως σωματείο για τους κινδύνους που υπάρχουν λόγω -μεταξύ άλλων- και της «μη λειτουργίας φωτοσημάτων και τηλεδιοίκησης». Από τον ΣΥΡΙΖΑ-Π.Σ. υπενθυμίζουν, πάντως, ότι τα ζητήματα υποδομών, σήμανσης και ασφάλειας είναι πρωτίστως κρατικής αρμοδιότητας. Αναφορικά με την εγκατάσταση του συστήματος ETCS, αυτό είχε ως βασική προϋπόθεση την ολοκλήρωση της διπλής ηλεκτροδοτούμενης γραμμής Αθήνα-Θεσσαλονίκη, η οποία ολοκληρώθηκε τον Ιούνιο του 2019. Ταυτόχρονα, η κυβέρνηση του Κυριάκου Μητσοτάκη παρέλαβε σύμβαση έργου υπό εκτέλεση που αφορούσε, αφενός, τον τηλεχειρισμό της συγκεκριμένης γραμμής, αφετέρου τη σηματοδότηση. Αντί, λοιπόν, το συγκεκριμένο έργο να ολοκληρωθεί και να παραδοθεί, όπως όριζε η σύμβαση το 2020, η Ελλάδα καλείται από την Κομισιόν να επιστρέψει τα χρήματα γιατί το έργο δεν ολοκληρώθηκε ποτέ. Εν τω μεταξύ, κατά το παρελθόν, προκειμένου να περιοριστούν οι πιθανότητες ανθρώπινου λάθους, τη στιγμή μάλιστα που δεν είχε ολοκληρωθεί η σύμβαση για το ηλεκτρονικό σύστημα ασφάλειας, προβλέπονταν δύο σταθμάρχες από τον ΟΣΕ σε κάθε κεντρικό σταθμό. Το 2017 οι εργαζόμενοι του ΟΣΕ ανέρχονταν σε 1.147, ενώ πλέον δεν φτάνουν ούτε τους 800. Τούτων δοθέντων, το ζήτημα του ανθρώπινου λάθους μπορεί να αποτελέσει μάλλον μία εύκολη απάντηση, με τον υπεύθυνο Στρατηγικής Επικοινωνίας του ΣΥΡΙΖΑ-Π.Σ. Νάσο Ηλιόπουλο να τονίζει ότι αποτελεί αντίφαση της κυβέρνησης, από τη μία πλευρά, να μιλά για ανθρώπινο λάθος και, από την άλλη, να προαναγγέλλει τη σύσταση μίας επιτροπής, η οποία θα επωμιστεί το βάρος της εξέτασης των γεγονότων και των αιτιών του τραγικού συμβάντος. Ο τομεάρχης Υποδομών και Μεταφορών του ΣΥΡΙΖΑ-Π.Σ. Νίκος Παππάς ξεκαθάρισε, πάντως, ότι η αξιωματική αντιπολίτευση δεν συμφωνεί με τη δημιουργία γενικώς μίας υπερκομματικής επιτροπής από αρεστά πρόσωπα της κυβέρνησης. Χρειάζεται, όπως ανέφερε, μία διακομματική επιτροπή επιστημόνων υπό την ευθύνη της Βουλής, καθώς είναι δεδομένο ότι «ο ελεγχόμενος δεν μπορεί να ορίζει τον ελεγκτή του». «Η αλήθεια είναι μονόδρομος» λένε στον ΣΥΡΙΖΑ-Π.Σ., με την εκπρόσωπο Τύπου Πόπη Τσαπανίδου να καλεί τον πρωθυπουργό να απαντήσει σε τέσσερα ερωτήματα. Το πρώτο αφορά τα εγκαίνια του κέντρου τηλεδιοίκησης και σηματοδότησης στη Β. Ελλάδα όταν ουσιαστικά δεν υπάρχει τέτοιο σύστημα. Ρωτά, λοιπόν, η Κουμουνδούρου τι ακριβώς θα εγκαινίαζε ο πρωθυπουργός. Δεύτερον: «Ποιος και πώς διόρισε έναν άνθρωπο άπειρο και ακατάλληλο στη θέση του σταθμάρχη Λάρισας;». Αυτό ρωτά η αξιωματική αντιπολίτευση, τη στιγμή που, σύμφωνα με το ρεπορτάζ, ο σταθμάρχης δούλευε μόλις λίγο καιρό στη θέση αυτή. Ερώτημα προκύπτει και αναφορικά με την παραίτηση του προέδρου της επιτροπής που είναι αρμόδια για τα έργα σηματοδότησης και ασφάλειας στο σιδηροδρομικό δίκτυο το 2022. Τέλος, ο ΣΥΡΙΖΑ-Π.Σ. ρωτά εάν μετά την παραίτησή του ο Κώστας Αχ. Καραμανλής θα είναι υποψήφιος στις εκλογές. Μάλιστα, πηγές του κόμματος σημειώνουν ότι η ενδεχόμενη κάθοδός του στην επικείμενη εκλογική αναμέτρηση «δεν είναι εντέλει ένδειξη ευθιξίας, αλλά υποκρισία». Υπενθυμίζεται ότι μέσα στον Φεβρουάριο ο Κ. Καραμανλής δήλωνε από τα κυβερνητικά κοινοβουλευτικά έδρανα ότι η Πολιτεία «δεν μπορεί να παίζει με την ασφάλεια των επιβατών στα τρένα»."
avgi.gr,https://www.avgi.gr//koinonia/441326_apologeitai-ek-neoy-simera-o-stathmarhis, ΚΟΙΝΩΝΙΑ, Τέμπη / Απολογείται εκ νέου σήμερα ο σταθμάρχης,05.03.23 08:38,Αυγή Newsroom,"Ενώπιον των ανακριτικών αρχών θα βρεθεί εκ νέου σήμερα στις 11:00, ο σταθμάρχης Λάρισας, τον οποίο βαραίνουν πλήθος κατηγοριών για την τραγική σύγκρουση των δύο τρένων στα Τέμπη.  Από την πλευρά του, ο συνήγορος του σταθμάρχη Λάρισας, Στέφανος Πατζαρτζίδης, δήλωσε το Σάββατο πως «υπήρξαν νέα στοιχεία τα οποία υποχρεώνουν να παρθεί νέα προθεσμία για αύριο». Μεταξύ αλλων, ο ίδιος τόνισε πως ο εντολέας του του θα ήθελε να ευχαριστήσει τα ΜΜΕ, λέγοντας ότι «είναι πολύτιμη η δουλειά των ΜΜΕ και χωρίς τη βοήθεια της δημοσιογραφικης έρευνας αυτή η υπόθεση δεν θα έπαιρνε τον δρόμο που έπρεπε να πάρει». Επισημαίνεται ότι στον σταθμάρχη Λάρισας έχει ασκηθεί ποινική δίωξη, που αφορά σε ανθρωποκτονία από αμέλεια κατά συρροή και σωματικές βλάβες με τον ίδιο ποινικό χαρακτηρισμό, καθώς και για διατάραξη της ασφάλειας συγκοινωνιών από την οποία προήλθε ως αποτέλεσμα θάνατος πολλών ατόμων, αδίκημα που με βάση πρόσφατη τροποποίηση του Ποινικού Κώδικα (άρθρο 291) επισύρει ποινές από 10 χρόνια κάθειρξη ως και ισόβια."
avgi.gr,https://www.avgi.gr//koinonia/441323_apergoyn-simera-oi-ergazomenoi-ti-ores-tha-leitoyrgisoyn-oi-syrmoi, ΚΟΙΝΩΝΙΑ, Μετρό - ΗΣΑΠ / Απεργούν σήμερα οι εργαζόμενοι - Τι ώρες θα λειτουργήσουν οι συρμοί ,05.03.23 08:28,Αυγή Newsroom,"Νέες απεργιακές κινητοποιήσεις και νέο παλλαϊκό συλλαλητήριο έχουν προγραμματιστεί για σήμερα, με τον λαό να ζητά επιτακτικά απαντήσεις για τις συνθήκες κάτω από τις οποίες σημειώθηκε η σύγκρουση των τρένων στα Τέμπη, που έχει στοιχίσει τη ζωή σε τουλάχιστον 57 ανθρώπους.  Το Σωματείο Ηλεκτροδηγών και λοιπών εργαζομένων κίνησης ΣΤΑΣΥ εξήγγειλε 24ωρη απεργία για την Κυριακή (05/03) στις Γραμμές 1,2 και 3 του μετρό, καλώντας παράλληλα σε συμμετοχή στο παλλαϊκό συλλαλητήριο που διοργανώνουν οι σιδηροδρομικοί στις 11 π.μ., στο Σύνταγμα, για τη σιδηροδρομική τραγωδία των Τεμπών. Ταυτόχρονα, το Σωματείο ενημερώνει ότι οι συρμοί θα κινηθούν από τις 9 π.μ. έως τις 4 μ.μ., προς διευκόλυνση της προσέλευσης των διαδηλωτών στη συγκέντρωση. Οι εργαζόμενοι επισημαίνουν σε ανακοίνωσή τους πως «παρά τις προειδοποιήσεις γραπτές και προσφορικές από τα Συνδικάτα Εργαζομένων, αναφορικά με τα προβλήματα και τα κενά ασφαλείας, την απουσία μέτρων προστασίας, τις σοβαρές ελλείψεις σε προσωπικό και εξοπλισμό, οι αρμόδιοι κώφευαν επιδεικτικά». Ακόμα, οι ίδιοι συμπληρώνουν: «Προφανώς, αποτελούν θιασώτες του “αν δεν προκύψει η αναποδιά, τότε δεν λαμβάνουμε μέτρα για να την αποτρέψουμε”. Και να που η αναποδιά προέκυψε και μάλιστα έλαβε δυσθεώρητες και αβάσταχτες διαστάσεις, φέρνοντας στα χείλη μας αναπάντητα “γιατί;”. Γιατί οι τεράστιες παραλείψεις, η εγκληματική αδιαφορία σε Θέματα ασφαλείας, οι αδικαιολόγητες καθυστερήσεις να στοιχίσουν τη ζωή σε τόσους αθώους ανθρώπους και να στερήσουν μια για πάντα το χαμόγελο από τα χείλη των δικών τους; Είναι τεράστια η πολιτική ευθύνη γι αυτό και δε θα ανεχθούμε τη μετακύλισή της σε αποδιοπομπαίους τράγους. Απαίτησή μας: Να αναζητηθούν οι ευθύνες και να αποδοθεί δικαιοσύνη!»."
avgi.gr,https://www.avgi.gr//koinonia/441322_i-thlipsi-egine-orgi-neo-syllalitirio-simera-sto-syntagma, ΚΟΙΝΩΝΙΑ, Τέμπη / Η θλίψη έγινε οργή - Νέο συλλαλητήριο σήμερα στο Σύνταγμα ,05.03.23 08:17,Αυγή Newsroom,"Νέο συλλαλητήριο θα πραγματοποιηθεί σήμερα στο Σύνταγμα, καθώς τα ερωτήματα που προκύπτουν για τη σύγκρουση των τρένων στα Τέμπη είναι πολλά και οδηγούν την κυβέρνηση σε αδιέξοδο.  Ειδικότερα, κάλεσμα προς όλα τα σωματεία, τους φοιτητικούς συλλόγους και τους μαζικούς φορείς της Αττικής, να δώσουν το «παρών» στη σημερινή απεργιακή συγκέντρωση στις 11 π.μ. στο Σύνταγμα απευθύνουν οι εργαζόμενοι στο σιδηρόδρομο, με τα τρένα να παραμένουν και σήμερα ακινητοποιημένα, καθώς οι εργαζόμενοι στους σιδηρόδρομους πραγματοποιούν από τη μέρα της σύγκρουσης απεργία. Το Εργατοϋπαλληλικό Κέντρο Αθήνας καλεί όλους τους εργαζόμενους να δώσουν δυναμικό παρών στο συλλαλητήριο, τομίζοντας ότι πρέπει επιτέλους να ακουστεί η φωνή των εργαζόμενων στον σιδηρόδρομο.  Το Σωματείο Ηλεκτροδηγών και λοιπών εργαζομένων κίνησης ΣΤΑΣΥ ΑΕ ενημερώνει ότι οι συρμοί θα κινηθούν από τις 9 π.μ. έως τις 4 μ.μ., προς διευκόλυνση της προσέλευσης των διαδηλωτών στη συγκέντρωση. Όπως αναφέρει το Σωματείο στην ανακοίνωσή του «σοκαρισμένοι και βαθιά θλιμμένοι για το φρικτό δυστύχημα στα Τέμπη, μικροί μπροστά στο μέγεθος της καταστροφής, δεν έχουμε λόγια για να εκφραστούμε για την ασύλληπτου μεγέθους τραγωδία. Ο πόνος των οικείων και των συγγενών των θυμάτων του τραγικού σιδηροδρομικού δυστυχήματος δεν απαλύνεται τούτες τις ώρες με λόγια παρηγοριάς. Ο θρήνος τους, έχει τη συμπαράσταση και συμπαράταξη όλων, που επεκτείνεται και πέρα από τα σύνορα της χώρας. Το ΣΗΕΚ, εκφράζοντας την αμέριστη στήριξη στους συγγενείς των αδικοχαμένων, καθώς και στα Σωματεία που δραστηριοποιούνται στη HELLENIC TRAIN, αύριο 5 Μάρτη, πραγματοποιεί 24ωρη απεργία (Γραμμές 1, 2 & 3). Παρά τις προειδοποιήσεις, γραπτές και προφορικές από τα Συνδικάτα των εργαζομένων, αναφορικά με τα προβλήματα και τα κενά ασφάλειας, την απουσία μέτρων προστασίας, τις σοβαρές ελλείψεις σε προσωπικό και εξοπλισμό, οι αρμόδιοι κώφευαν επιδεικτικά! Προφανώς, αποτελούν θιασώτες του “αν δεν προκύψει η αναποδιά, τότε δεν λαμβάνουμε μέτρα για να την αποτρέψουμε”. Και να που η αναποδιά προέκυψε και μάλιστα έλαβε δυσθεώρητες και αβάσταχτες διαστάσεις, φέρνοντας στα χείλη μας αναπάντητα “γιατί;”. Γιατί οι τεράστιες παραλείψεις, η εγκληματική αδιαφορία σε Θέματα ασφαλείας, οι αδικαιολόγητες καθυστερήσεις να στοιχίσουν τη ζωή σε τόσους αθώους ανθρώπους και να στερήσουν μια για πάντα το χαμόγελο από τα χείλη των δικών τους; Είναι τεράστια η πολιτική ευθύνη γι αυτό και δε Θα ανεχθούμε τη μετακύλισή της σε αποδιοπομπαίους τράγους. Απαίτησή μας: Να αναζητηθούν οι ευθύνες και να αποδοθεί δικαιοσύνη! Να ληφθούν άμεσα μέτρα για την αποκατάσταση και διασφάλιση αυτού που λέγεται “ασφάλεια Σιδηροδρόμου” για να μην βιώσουμε ποτέ άλλοτε τέτοιου εύρους τραγωδία! Θρηνούμε τους αδικοχαμένους συμπολίτες και συναδέλφους μας, εκφράζουμε τα ειλικρινή μας συλλυπητήρια στις οικογένειες τους και ως ελάχιστο φόρο τιμής συμμετέχουμε στο συλλαλητήριο που θα πραγματοποιηθεί στο Σύνταγμα την Κυριακή 5 Μαρτίου και ώρα 11 π.μ». Στο συλλαλητήριο καλούν μεταξύ άλλων: Το Εργατικό Κέντρο Πειραιά, το Εργατικό Κέντρο Λαυρίου - Ανατολικής Αττικής, η Ομοσπονδία Εργαζομένων στο Φάρμακο, τα ναυτεργατικά σωματεία ΠΕΜΕΝ, ΣΤΕΦΕΝΣΩΝ, ΠΕΕΜΑΓΕΝ, ΠΕΠΡΝ, ΠΕΣ/ΝΑΤ, το Συνδικάτο Φαρμάκου Αττικής, το κλαδικό Σωματείο Χρηματοπιστωτικού, η Ένωση ΕΒΕ Ελευσίνας, η Ένωση Εργαζομένων ΗΛΠΑΠ, Πανελλήνια Ομοσπονδία Εργαζομένων στην Ειδική Αγωγή, το Συνδικάτο Χημικής βιομηχανίας Αττικής, η ΕΕΔΥΕ, o Συνδέσμος Επαγγελματιών, Βιοτεχνών και Εμπόρων Αχαρνών, το Συνδικάτο Οικοδόμων Αθήνας, η ΟΒΣΑ, η Ένωση Συλλόγων Γονέων και Κηδεμόνων Καισαριανής, ο Σύλλογος Εκπαιδευτικών ΠΕ Βύρωνα - Καισαριανής - Παγκρατίου «Ρόζα Ιμβριώτη», η Ομοσπονδία Γονέων Αττικής, ο Σύλλογος Εργαζομένων νοσοκομείου «Μεταξά», ο Σύλλογος Εκπαιδευτικών «Σωκράτης», ο Σύλλογος Εκπαιδευτικών «Γ. Σεφέρης», το Σωματείο Ηλεκτροδηγών και λοιπών εργαζομένων κίνησης ΣΤΑΣΥ ΑΕ, το Σωματείο Καθαριστών-στριών Πειραιά και Νήσων. Για το συλλαλητήριο δρομολογούνται λεωφορεία από τις εξής περιοχές:"
avgi.gr,https://www.avgi.gr//editorial/441325_i-ora-ton-eythynon, EDITORIAL, Η ώρα των ευθυνών ,05.03.23 07:00,Αυγή Newsroom,"Όλα στο φως. Μόνο αυτός ο δρόμος μπορεί να κάνει πράξη τον σεβασμό στη μνήμη των νεκρών, στον αγιάτρευτο πόνο εκείνων που έμειναν πίσω. Γονιών, αδερφών, συντρόφων, φίλων. Μπορεί η κυβέρνηση του Κυριάκου Μητσοτάκη να εγγυηθεί ότι θα εξαντλήσει όλα τα περιθώρια ώστε η έρευνα να διεξαχθεί σε βάθος και ότι οι ευθύνες θα αποδοθούν; Οι χειρισμοί των πρώτων ημερών μετά την τραγωδία δυστυχώς δεν πείθουν πως κάτι τέτοιο θα συμβεί. Μάλλον το αντίθετο. Η φωνή της κοινωνίας, ιδίως των νέων παιδιών που είδαν τους εαυτούς τους στις θέσεις των αδικοχαμένων στα Τέμπη, φανερώνει ότι εμπιστοσύνη απέναντι σε αυτό το κράτος δεν υπάρχει. Και συνεπώς στις εξαγγελίες για διερεύνηση και ουσιαστική ανάληψη ευθυνών. «Ζούμε από τύχη» είναι η φράση που ακούγεται όλο και πιο έντονα, στις παρέες των νέων, στα σχολεία, στα social media. «Φύγετε από τη χώρα, να ζήσετε εσείς. Το δικό μου παιδί δεν πρόλαβε» ακούγεται να λέει σε παρέα παιδιών στη Λάρισα, κατά τη διάρκεια μιας σιωπηλής διαμαρτυρίας, μια μάνα που έχασε τον γιο της. Λόγια που κόβουν σαν γυαλί, όμως φανερώνουν ότι δεν πάει άλλο. Για μια γενιά που δεν έχει δει τίποτα παραπάνω από ματαίωση, απογοήτευση, μόνο σκοτάδι στον ορίζοντα. Μια γενιά που διαρκώς συμπιέζεται βίαια, που βράζει με το καπάκι σφραγισμένο. Η άθλια επιχείρηση επικοινωνιακής διαχείρισης για τη διάσωση του προφίλ του πρωθυπουργού και της συγκάλυψης των ουσιαστικών και πραγματικών ευθυνών προσβάλλει τους νεκρούς, μετατρέπει την απογοήτευση και τη θλίψη σε οργή. Οι χονδροειδέστατες απόπειρες συμψηφισμών, η σκύλευση νεκρών από φυσικές καταστροφές, οι διαχρονικές δικαιολογίες προκαλούν το κοινό αίσθημα. Η αλήθεια όμως δεν μπορεί πια να κρυφτεί. Δεν ήταν ανθρώπινο λάθος. Ήταν ένα προαναγγελθέν έγκλημα. Οι προειδοποιήσεις ήταν διαρκείς, σε όλα τα επίπεδα. Δεν εισακούστηκαν όμως. Χαρακτηρίστηκαν υπερβολές, λαϊκισμοί και συντεχνιασμοί. Οι ευθύνες υπάρχουν, είναι συγκεκριμένες και θα αποδοθούν. Η απόπειρα ελέγχου του πολιτικού κόστους το μόνο που κάνει είναι να βαραίνει τη θέση τους. Η αλήθεια θα λάμψει. Για τα παιδιά που δεν επέστρεψαν σπίτι. Για τους γονείς που δεν κοιμήθηκαν περιμένοντας ένα μήνυμα που δεν ήρθε ποτέ.  "
avgi.gr,https://www.avgi.gr//social/441316_xespa-aderfos-thymatos-i-igesia-mporei-na-parakoloythoyse-toys-epibates-kai-ohi-ta, SOCIAL, Τέμπη / Ξεσπά αδερφός θύματος - Η ηγεσία μπορεί να παρακολουθούσε τους επιβάτες και όχι τα τρένα,04.03.23 23:22,Αυγή Newsroom,"Ο Βάιος Βλάχος είναι ένα από τα θύματα του πολύνεκρου δυστυχήματος στα Τέμπη. Ο 34χρονος από την Καρδίτσα ταξίδευε με προορισμό την Θεσσαλονίκη, μαζί με την κοπέλα του και το σκυλάκι τους. Ο αδερφός του, Βαγγέλης, ο οποίος τον αναζητούσε με συνεχείς εκκλήσεις στα social media και στα κανάλια, με ανάρτησή του στα social media τονίζει ότι «θα πάμε όσο πίσω χρειάζεται για να βρούμε δικαιοσύνη και όλοι όσοι μπορεί να έχουν μερίδιο ευθύνης θα κληθούν να αποδείξουν την αθωότητά τους». «Σας έρχομαι σε λίγες μέρες από την Αργεντινή για να θρηνήσω τον αδερφό μου και όλα τα άλλα θύματα που χάθηκαν άδικα. Για να παλέψουμε για τους τραυματίες. Για να αναζητήσουμε τους αγνοούμενους. Αλλά και για να βρούμε δικαιοσύνη» σημειώνει μεταξύ άλλων. «Δεν ξέρω πού θα φτάσουμε και πόσους υπαίτιους θα κρίνει η δικαιοσύνη ως ένοχους. Αλλά ξέρω ότι οφείλουμε να ξεκινήσουμε από αυτούς που ήταν εκεί, εκείνη τη στιγμή σε όλα τα επίπεδα. Μέχρι την κορυφή. Γιατί επίσης ξέρω ότι η ηγεσία σίγουρα δεν παρακολουθούσε τα τρένα μας, αλλά μπορεί να παρακολουθούσε τα παιδιά μας, τα αδέρφια μας, τους γονείς μας και τους φίλους μας που ήταν στο τρένο» καταλήγει με νόημα ο Βαγγέλης Βλάχος. Αναλυτικά το μήνυμά του: «Μέσα στον πόνο μας που χάσαμε τον Βαγιάκο μας, βλέπω τι λέτε τώρα πολλοί και πολλές από εσάς στα κανάλια που με φιλοξενήσατε και με βοηθήσατε όσο τον ψάχναμε. Και ένα έχω να σας πω: Μη βιάζεστε να ξεπλύνετε κανέναν. Θα πάμε όσο πίσω χρειάζεται για να βρούμε δικαιοσύνη και ΟΛΟΙ όσοι μπορεί να έχουν μερίδιο ευθύνης θα κληθούν να αποδείξουν την αθωότητα τους Αλλά προφανώς και θα ξεκινήσουμε πρώτα από αυτούς που ήταν στα πόστα τους εκείνη τη στιγμή, μέχρι να πάμε όσο πίσω χρειάζεται στο χρόνο και όσο ψηλά στην ηγεσία που χρειάζεται. Σας έρχομαι σε λίγες μέρες από την Αργεντινή για να θρηνήσω τον αδερφό μου και όλα τα άλλα θύματα που χάθηκαν άδικα. Για να παλέψουμε για τους τραυματίες. Για να αναζητήσουμε τους αγνοούμενους. Αλλά και για να βρούμε ΔΙΚΑΙΟΣΥΝΗ. Έρχομαι ""φορτωμένος"" με τη στήριξη της ομάδας της τραγωδίας της Όνσε στην Αργεντινή, χωρίς πολιτικό χρώμα, αλλά μόνο με το χρώμα του αίματος που άφησαν στις ράγες Η τραγωδία της Όνσε έλαβε χώρα στο Μπουένος Άιρες στις 22/2/2012, την πρώτη εργάσιμη ημέρα μετά το τριήμερο του καρναβαλιού. Το σύμβολο του αγώνα για δικαιοσύνη είναι ο Λούκας Μενγκίνι Ρέυ, ένα παιδί που το έψαχναν για τρεις μέρες στα ΜΜΕ και το ίντερνετ όπως κάναμε και εμείς με το Βάιο μέχρι να τον βρουν νεκρό όπως και εμείς Έντεκα χρόνια μετά την τραγωδία της Όνσε (έντεκα στα ισπανικά) μια τραγωδία στα Τέμπη πάλι την πρώτη εργάσιμη ημέρα μετά το τριήμερο του καρναβαλιού θα πάρει τη ζωή 57 ψυχών μέχρι στιγμής και πολλά άτομα αγνοούνται και άλλα παλεύουν να κρατηθούν στη ζωή στα νοσοκομεία. Στην Όνσε σκοτώθηκαν 51 άτομα, 52 αν υπολογίσουμε και ένα αγέννητο μωρό στην κοιλιά της μάνας του. 10 χρόνια μετά έχουν μπει φυλακή 21 πρόσωπα από διάφορες κυβερνήσεις, εταιρείες και οργανισμούς. Έρχομαι με τη στήριξη του θείου του Λούκας που είναι ο δικηγόρος της υπόθεσης. Έρχομαι με τη στήριξη της μάνας του Λούκας που σήμερα είναι βουλευτής στο κοινοβούλιο και παλεύει για δικαιοσύνη. Έρχομαι με τη στήριξη του άλλου θείου του Λούκας που κατά τραγική σύμπτωση είμαστε συνάδελφοι στο Μουσείο που εργάζομαι εδώ στην Παταγονία. Έρχομαι με λάβαρο μαζικού και ειρηνικού αγώνα για να βρούμε δικαιοσύνη για το Βάιο και για όλα τα άλλα θύματα, αλλά και όλους και όλες που τώρα τρέμετε γιατί θα μπορούσατε να είστε εσείς στη θέση τους Υπομονή, ο δρόμος είναι μακρύς και θα τα ψάξουμε ΟΛΑ. Μη βιάζεστε να ξεπλύνετε κανέναν Μην κάνετε καμία βίαιη κίνηση που μπορεί να χρησιμοποιηθεί από τους υπαίτιους σα δικαιολογία για να αμαυρώσουν τον αγώνα μας που ξεκινάει Δεν ξέρω που θα φτάσουμε και πόσους υπαίτιους θα κρίνει η δικαιοσύνη ως ένοχους. Αλλά ξέρω ότι οφείλουμε να ξεκινήσουμε από αυτούς που ήταν εκεί, εκείνη τη στιγμή σε όλα τα επίπεδα. Μέχρι την κορυφή. Γιατί επίσης ξέρω ότι η ηγεσία σίγουρα ΔΕΝ παρακολουθούσε τα τρένα μας, αλλά μπορεί να παρακολουθούσε τα παιδιά μας, τα αδέρφια μας, τους γονείς μας και τους φίλους μας που ήταν στο τρένο». Γιατί επίσης ξέρω ότι η ηγεσία σίγουρα ΔΕΝ παρακολουθούσε τα τρένα μας, αλλά μπορεί να παρακολουθούσε τα παιδιά μας, τα αδέρφια μας, τους γονείς μας και τους φίλους μας που ήταν στο τρένο.Δικαιοσύνη για #τεμπη_εγκλημα #Τεμπη_αγνοουμενοι #Τεμπη_Τραγωδια #βαιος"
avgi.gr,https://www.avgi.gr//koinonia/441315_4-meres-meta-kai-akoma-den-leei-posoi-itan-oi-epibates-sta-tempi, ΚΟΙΝΩΝΙΑ, Hellenic Train / 4 μέρες μετά και ακόμα δεν λέει πόσοι ήταν οι επιβάτες στα Τέμπη,04.03.23 22:58,Αυγή Newsroom,"Μπορεί η Hellenic Train να εξέδωσε την πρώτη αναλυτική ανακοίνωση για το τραγικό δυστύχημα στα Τέμπη που στοίχισε τη ζωή σε 57 ανθρώπους, ωστόσο τέσσερις μέρες μετά συνεχίζει να μην δίνει τον ακριβή αριθμό των επιβατών. Υπενθυμίζεται ότι λίγες ώρες μετά την τραγωδία σε ανακοίνωσή της μιλούσε για «περίπου 350 επιβάτες» κατά την ώρα της σύγκρουσης. Το βράδυ του Σαββάτου η Hellenic Train στην ανακοίνωσή της αναφέρει ότι ο «κατάλογος των ονομάτων των επιβατών που δόθηκε στις αρχές περιλαμβάνει μόνο τους επιβάτες που είχαν αγοράσει διαδικτυακό εισιτήριο. Στην περίπτωση των επιβατών που αγόρασαν εισιτήρια στα εκδοτήρια εισιτηρίων, το εισιτήριό τους, αν και αντιστοιχεί σε συγκεκριμένη θέση, δεν ήταν ονομαστικό». Παράλληλα «ενημερώνει ότι ο αριθμός των εισιτηρίων που πωλούνται δεν υπερβαίνει ποτέ τον αριθμό των προσφερόμενων θέσεων. Στους υπεραστικούς συρμούς, όλα τα εισιτήρια αντιστοιχούν σε συγκεκριμένες θέσεις και, ως εκ τούτου, ανεξαρτήτως τρόπου αγοράς, είτε μέσω διαδικτύου είτε μέσω του εκδοτηρίου ή στο τραίνο, ο αριθμός των εισιτηρίων που πωλούνται δεν μπορεί ποτέ να υπερβαίνει τον αριθμό των διαθέσιμων θέσεων». Η Hellenic Train «επιβεβαιώνει ότι δεν υπάρχουν φιάλες υγραερίου στο τρένο. Ο εξοπλισμός εξυπηρέτησης στο βαγόνι του εστιατορίου είναι ηλεκτρικός». Αναλυτικά η ανακοίνωση: «Οι ημέρες που διανύουμε είναι ιδιαίτερα δύσκολες για όλη τη χώρα και για την εταιρεία μας, η οποία έχασε 9 εργαζόμενους στο δυστύχημα. Η Hellenic Train εκφράζει τα συλλυπητήριά της στους συγγενείς των θυμάτων στους οποίους προσφέρει με κάθε τρόπο την στήριξή της. Η Hellenic Train, εταιρεία επιβατικών και εμπορευματικών μεταφορών, συνεργάζεται στενά με τους διασώστες και τους φορείς ήδη από τις πρώτες στιγμές μετά το δυστύχημα που προκλήθηκε από τη σύγκρουση των δύο συρμών στα Τέμπη, στο ύψος του Ευαγγελισμού. Το προσωπικό της Hellenic Train βρισκόταν από την πρώτη στιγμή στον τόπο του δυστυχήματος και παρείχε υποστήριξη, σε συνεργασία με τις αρχές, την Υπηρεσία Πολιτικής Προστασίας και τις ομάδες διάσωσης, ενώ μέσω της Υπηρεσίας Πολιτικής Προστασίας υποστήριξε την κινητοποίηση των ψυχολόγων που θα βρίσκονταν στα νοσοκομεία. Επιπλέον, η Hellenic Train παρείχε λεωφορεία για να διευκολύνει τη μεταφορά των επιβατών που κατάφεραν να αποβιβαστούν προκειμένου να μεταφερθούν στη Θεσσαλονίκη που ήταν ο τελικός προορισμός. Αμέσως μετά το συμβάν, τέθηκε σε πλήρη λειτουργία ειδικό τηλεφωνικό κέντρο της εταιρείας, με σκοπό να παρέχει πληροφορίες και να παραπέμπει στις αρμόδιες αρχές για πληροφορίες σχετικά με το ατύχημα. Η Hellenic Train διευκρινίζει ότι ο κατάλογος των ονομάτων των επιβατών που δόθηκε στις αρχές περιλαμβάνει μόνο τους επιβάτες που είχαν αγοράσει διαδικτυακό εισιτήριο. Στην περίπτωση των επιβατών που αγόρασαν εισιτήρια στα εκδοτήρια εισιτηρίων, το εισιτήριό τους, αν και αντιστοιχεί σε συγκεκριμένη θέση, δεν ήταν ονομαστικό. Η εταιρεία ενημερώνει ότι ο αριθμός των εισιτηρίων που πωλούνται δεν υπερβαίνει ποτέ τον αριθμό των προσφερόμενων θέσεων. Στους υπεραστικούς συρμούς, όλα τα εισιτήρια αντιστοιχούν σε συγκεκριμένες θέσεις και, ως εκ τούτου, ανεξαρτήτως τρόπου αγοράς, είτε μέσω διαδικτύου είτε μέσω του εκδοτηρίου ή στο τραίνο, ο αριθμός των εισιτηρίων που πωλούνται δεν μπορεί ποτέ να υπερβαίνει τον αριθμό των διαθέσιμων θέσεων. Η Hellenic Train επιβεβαιώνει ότι δεν υπάρχουν φιάλες υγραερίου στο τρένο. Ο εξοπλισμός εξυπηρέτησης στο βαγόνι του εστιατορίου είναι ηλεκτρικός. Η εταιρεία συνεχίζει το έργο της, βοηθώντας και υποστηρίζοντας τα θύματα, σε στενή συνεργασία με το Υπουργείο Μεταφορών και όλες τις αρμόδιες αρχές»."
avgi.gr,https://www.avgi.gr//koinonia/441312_stoys-dromoys-xana-meta-tin-tragodia-neo-syllalitirio-sto-syntagma-tin-kyriaki, ΚΟΙΝΩΝΙΑ, Τέμπη / Στους δρόμους ξανά μετά την τραγωδία - Νέο συλλαλητήριο στο Σύνταγμα την Κυριακή,04.03.23 22:20,Αυγή Newsroom,"Ακινητοποιημένα παραμένουν όλα τα τρένα στον σιδηρόδρομο, καθώς οι εργαζόμενοι σε αυτόν πραγματοποιούν απεργία από τη μέρα της τραγωδίας με δεκάδες θύματα και αγνοούμενους στα Τέμπη. Την Κυριακή 5 Μαρτιου, οι εργαζόμενοι στο σιδηρόδρομο απευθύνουν κάλεσμα σε όλα τα σωματεία, τους φοιτητικούς συλλόγους, τους μαζικούς φορείς της Αττικής να δώσουν το «παρών» στην απεργιακή συγκέντρωση στις 11 π.μ. στο Σύνταγμα. Το Εργατοϋπαλληλικό Κέντρο Αθήνας καλεί όλους τους εργαζόμενους να δώσουν δυναμικό παρών στο συλλαλητήριο, τομίζοντας ότι πρέπει επιτέλους να ακουστεί η φωνή των εργαζόμενων στον σιδηρόδρομο. 48ΩΡΗ ΑΠΕΡΓΙΑ ΣΙΔΗΡΟΔΡΟΜΙΚΩΝ - ΟΛΟΙ ΣΤΟ ΣΥΛΛΑΛΗΤΗΡΙΟ 5 ΜΑΡΤΗ ΣΤΟ ΣΥΝΤΑΓΜΑ - 11π.μ.Οι λέξεις είναι φτωχές αλλά τα... Το Σωματείο Ηλεκτροδηγών και λοιπών εργαζομένων κίνησης ΣΤΑΣΥ ΑΕ ενημερώνει ότι οι συρμοί θα κινηθούν από τις 9 π.μ. έως τις 4 μ.μ., προς διευκόλυνση της προσέλευσης των διαδηλωτών στη συγκέντρωση. Όπως αναφέρει το Σωματείο στην ανακοίνωσή του «σοκαρισμένοι και βαθιά θλιμμένοι για το φρικτό δυστύχημα στα Τέμπη, μικροί μπροστά στο μέγεθος της καταστροφής, δεν έχουμε λόγια για να εκφραστούμε για την ασύλληπτου μεγέθους τραγωδία. Ο πόνος των οικείων και των συγγενών των θυμάτων του τραγικού σιδηροδρομικού δυστυχήματος δεν απαλύνεται τούτες τις ώρες με λόγια παρηγοριάς. Ο θρήνος τους, έχει τη συμπαράσταση και συμπαράταξη όλων, που επεκτείνεται και πέρα από τα σύνορα της χώρας. Το ΣΗΕΚ, εκφράζοντας την αμέριστη στήριξη στους συγγενείς των αδικοχαμένων, καθώς και στα Σωματεία που δραστηριοποιούνται στη HELLENIC TRAIN, αύριο 5 Μάρτη, πραγματοποιεί 24ωρη απεργία (Γραμμές 1, 2 & 3). Παρά τις προειδοποιήσεις, γραπτές και προφορικές από τα Συνδικάτα των εργαζομένων, αναφορικά με τα προβλήματα και τα κενά ασφάλειας, την απουσία μέτρων προστασίας, τις σοβαρές ελλείψεις σε προσωπικό και εξοπλισμό, οι αρμόδιοι κώφευαν επιδεικτικά! Προφανώς, αποτελούν θιασώτες του “αν δεν προκύψει η αναποδιά, τότε δεν λαμβάνουμε μέτρα για να την αποτρέψουμε”. Και να που η αναποδιά προέκυψε και μάλιστα έλαβε δυσθεώρητες και αβάσταχτες διαστάσεις, φέρνοντας στα χείλη μας αναπάντητα “γιατί;”. Γιατί οι τεράστιες παραλείψεις, η εγκληματική αδιαφορία σε Θέματα ασφαλείας, οι αδικαιολόγητες καθυστερήσεις να στοιχίσουν τη ζωή σε τόσους αθώους ανθρώπους και να στερήσουν μια για πάντα το χαμόγελο από τα χείλη των δικών τους; Είναι τεράστια η πολιτική ευθύνη γι αυτό και δε Θα ανεχθούμε τη μετακύλισή της σε αποδιοπομπαίους τράγους. Απαίτησή μας: Να αναζητηθούν οι ευθύνες και να αποδοθεί δικαιοσύνη! Να ληφθούν άμεσα μέτρα για την αποκατάσταση και διασφάλιση αυτού που λέγεται “ασφάλεια Σιδηροδρόμου” για να μην βιώσουμε ποτέ άλλοτε τέτοιου εύρους τραγωδία! Θρηνούμε τους αδικοχαμένους συμπολίτες και συναδέλφους μας, εκφράζουμε τα ειλικρινή μας συλλυπητήρια στις οικογένειες τους και ως ελάχιστο φόρο τιμής συμμετέχουμε στο συλλαλητήριο που θα πραγματοποιηθεί στο Σύνταγμα την Κυριακή 5 Μαρτίου και ώρα 11 π.μ». Στο συλλαλητήριο καλούν μεταξύ άλλων: Το Εργατικό Κέντρο Πειραιά, το Εργατικό Κέντρο Λαυρίου - Ανατολικής Αττικής, η Ομοσπονδία Εργαζομένων στο Φάρμακο, τα ναυτεργατικά σωματεία ΠΕΜΕΝ, ΣΤΕΦΕΝΣΩΝ, ΠΕΕΜΑΓΕΝ, ΠΕΠΡΝ, ΠΕΣ/ΝΑΤ, το Συνδικάτο Φαρμάκου Αττικής, το κλαδικό Σωματείο Χρηματοπιστωτικού, η Ένωση ΕΒΕ Ελευσίνας, η Ένωση Εργαζομένων ΗΛΠΑΠ, Πανελλήνια Ομοσπονδία Εργαζομένων στην Ειδική Αγωγή, το Συνδικάτο Χημικής βιομηχανίας Αττικής, η ΕΕΔΥΕ, o Συνδέσμος Επαγγελματιών, Βιοτεχνών και Εμπόρων Αχαρνών, το Συνδικάτο Οικοδόμων Αθήνας, η ΟΒΣΑ, η Ένωση Συλλόγων Γονέων και Κηδεμόνων Καισαριανής, ο Σύλλογος Εκπαιδευτικών ΠΕ Βύρωνα - Καισαριανής - Παγκρατίου «Ρόζα Ιμβριώτη», η Ομοσπονδία Γονέων Αττικής, ο Σύλλογος Εργαζομένων νοσοκομείου «Μεταξά», ο Σύλλογος Εκπαιδευτικών «Σωκράτης», ο Σύλλογος Εκπαιδευτικών «Γ. Σεφέρης», το Σωματείο Ηλεκτροδηγών και λοιπών εργαζομένων κίνησης ΣΤΑΣΥ ΑΕ, το Σωματείο Καθαριστών-στριών Πειραιά και Νήσων. Λεωφορεία για το Σύνταγμα Για το συλλαλητήριο δρομολογούνται λεωφορεία από τις εξής περιοχές:"
avgi.gr,https://www.avgi.gr//parapolitika/441311_apotheone-ton-ziliaskopoylo-kai-liga-lepta-meta-aytos-paraitithike, ΠΑΡΑΠΟΛΙΤΙΚΑ, Άδωνις Γεωργιάδης / Αποθέωνε τον Ζηλιασκόπουλο και λίγα λεπτά μετά αυτός παραιτήθηκε,04.03.23 21:44,Αυγή Newsroom,"Για άλλη μια φορά ατύχησε ο Αδωνις Γεωργιάδης, καθώς δεν πέρασε μεγάλο χρονικό διάστημα από τις επευφημίες και τα κολακευτικά λόγια για το έργο του καθηγητή Θανάση Ζηλιασκόπουλου που θα ερευνούσε τις συνθήκες κάτω από τις οποίες συνέβη του τραγικό δυστύχημα στα Τέμπη που παραιτήθηκε από μέλος της Ειδικής Επιτροπής του υπουργείου Μεταφορών. Μετά τον σάλο και τη σκληρή κριτική που δέχθηκε, καθώς στο παρελθόν ήταν επικεφαλής της ΤΡΑΙΝΟΣΕ, ο ίδιος σήμερα γνωστοποίησε την απόφασή του να παραιτηθεί από την Επιτροπή, ενώ στη θέση του τοποθετείται ο κύριος Χρήστος Πυργίδης, καθηγητής σιδηροδρομικής στο Αριστοτέλειο Πανεπιστήμιο Θεσσαλονίκης.  Ο υπουργός ανάπτυξης επιχειρώντας να δικαιολογήσει την επιλογή να είναι ο Θανάσης Ζηλιασκόπουλος μέλος της Ειδικής Επιτροπής του υπουργείου Μεταφορών που θα ερευνήσει τις συνθήκες της φονικής σύγκρουσης των δύο αμαξοστοιχιών στα Τέμπη, είπε ότι το ατύχημα συνέβη από τον ΟΣΕ και όχι την ΤΡΑΙΝΟΣΕ. Μάλιστα συνηγόρησε ότι ουδεμία σχέση έχει η εταιρία που ήταν ο κ. Ζηλιασκόπουλος ΤΡΑΙΝΟΣΕ με τον ΟΣΕ στον οποίο συνέβη το ατύχημα. «Ο κ. Ζηλιασκόπουλος είναι ο πιο ειδικός στα τρένα, κατά γενική ομολογία» απεφάνθη, ενώ τον χαρακτήρισε ως τον καλύτερο τεχνοκράτη στον τομέα που ειδικεύεται. Μετά τα πλήρως κολακευτικά λόγια, ήρθε η παραίτηση του Θανάση Ζηλιασκόπουλου."
avgi.gr,https://www.avgi.gr//koinonia/441310_oi-ektimiseis-gia-ta-aitia-tis-ekrixis, ΚΟΙΝΩΝΙΑ, Τέμπη / Οι εκτιμήσεις για τα αίτια της έκρηξης,04.03.23 21:08,Αυγή Newsroom,"Η σύγκρουση των δύο τρένων στα Τέμπη, πιθανότατα να προκλήθηκε από τα λάδια που είχαν στις μηχανές τους οι δυο αμαξοστοιχίες. Όπως αναφέρουν πληροφορίες της ΕΡΤ, σε κάθε μηχανή υπήρχαν 2,5 τόνοι λαδιού, δηλαδή πέντε τόνοι λαδιού και στις δυο αμαξοστοιχίες. Βέβαια, η οριστική απάντηση για το τι προκάλεσε αυτή την ισχυρή έκρηξη θα δοθεί από την έρευνα των πραγματογνωμόνων. Οι ίδιες πληροφορίες αναφέρουν ότι η εμπορική αμαξοστοιχία μετέφερε λαμαρίνες, φρούτα και σιτηρά και όχι κάποιο εύφλεκτο υλικό. Αυτό προέκυψε τόσο από την έρευνα των αστυνομικών αλλά και από πυροσβέστες που βρίσκονται στο σημείο της τραγωδίας. Κρίσιμα ερωτήματα για την «αλυσίδα των λαθών» που οδήγησαν στην τραγωδία στα Τέμπη, όπως επίσης και μια εξήγηση για την έκρηξη που προκλήθηκε μετά τη σύγκρουση των δύο αμαξοστοιχιών, έθεσε ο Χρήστος Γκλαβόπουλος, Μηχανολόγος – ηλεκτρολόγος μηχανικός και δικαστικός πραγματογνώμονας. Το πρώτο ερώτημα που έθεσε, μιλώντας στην ΕΡΤ, είναι κατά πόσο ο σταθμάρχης Λαρίσης γνώριζε ότι η εμπορική αμαξοστοιχία κινείτο στην ίδια γραμμή με το IC62. «Δεν έχει βγει στη δημοσιότητα αν γνώριζε ότι πραγματικά στέλνει την επιβατική αμαξοστοιχία στην ίδια γραμμή, δεν μπορεί να εξηγηθεί με λογική αυτή η ενέργεια», σημείωσε ο κ. Γκλαβόπουλος. Δεύτερον, σύμφωνα με τον ίδιο, βλέποντας την κονσόλα του, ο σταθμάρχης θα μπορούσε να είχε δει τη διαδικασία προσέγγισης των δύο τρένων, δηλαδή ότι πάνε για σύγκρουση. «Αυτό που θα πρέπει να ερευνήσουν οι τεχνικοί πραγματογνώμονες είναι κατά πόσον και η ίδια η κονσόλα δείχνει στην πραγματικότητα. Πώς μπορούμε να βγάλουμε ένα συμπέρασμα όταν δεν γνωρίζουμε δύο καίρια σημεία; Πρώτον αν είχε ενημερωθεί με έγγραφο και δεύτερον, αν η κονσόλα πραγματικά δείχνει αυτό που πρέπει να δείξει», είπε χαρακτηριστικά. Επιπλέον, ανέφερε ότι η Ρυθμιστική Αρχή Σιδηροδρόμων πρέπει να απαντήσει σε μία σειρά ερωτημάτων, καθώς εκείνη ελέγχει, συγκεντρώνει και ασχολείται με προβλήματα του ΟΣΕ, της ΕΡΓΟΣΕ, της ΤΡΑΙΝΟΣΕ, της Hellenic Train και όποιων άλλων εμπλέκονται στο σιδηροδρομικό έργο της χώρας. Ο κ. Γκλαβόπουλος έδωσε έμφαση και στα «μαύρα κουτιά» των δύο τρένων που περιέχουν τον ταχογράφο και κατά πάσα πιθανότητα και τις διάφορες συνομιλίες που γίνονταν μεταξύ μηχανοδηγού και σταθμάρχη. Το πρόβλημα, βέβαια, είναι ότι λόγω των υψηλών θερμοκρασιών, τα «μαύρα κουτιά» είναι πιθανό να έχουν καταστραφεί. Όπως εξηγεί: «Το μαύρο κουτί με τις ενδείξεις ταχογράφου των συνομιλιών είναι ηλεκτρονικό σύστημα, το οποίο εύχομαι να μην έχει καταστραφεί από την έκρηξη. Σε όσα σιδηροδρομικά ατυχήματα έχουμε εμπλακεί, υπό κανονικές συνθήκες η ανακριτική αρχή δίνει εντολή στον ΟΣΕ, “βγάλε το ταχογράφου και πες μας τι γράφει”. Στη συγκεκριμένη περίπτωση, θα ήθελα οι πραγματογνώμονες που θα οριστούν να είναι παρόντες κατά την εξαγωγή του ταχογράφου, αν μπορεί να γίνει, και κατά την έρευνα και τη μελέτη των καταγραφών ταχογράφου – που πρέπει να γίνει από ανεξάρτητους πραγματογνώμονες και όχι από τον ίδιο τον ΟΣΕ- ούτως ώστε να διασφαλιστεί η ακεραιότητα της». Μιλώντας για το «ανθρώπινο λάθος», ο κ Γκλαβόπουλος κατέληξε λέγοντας: «Το ορθό του κυρίου πρωθυπουργού είναι ότι δεν κατονόμασε ποιος έκανε το ανθρώπινο λάθος και αυτό πρέπει να ερευνηθεί. Όλοι θεωρούν ότι το ανθρώπινο λάθος είναι του σταθμάρχη Λαρίσης. Πράγματι, η τελευταία αλυσίδα ανθρώπινων λαθών εμφανίστηκε με τον χειρισμό του σταθμάρχη. Παρά ταύτα όμως θα πρέπει να διερευνηθούν η αλυσίδα των ανθρώπινων λαθών που οδήγησε στο τελευταίο λάθος αν είναι λάθος και αν υπάρχει η έγγραφη αποστολή τηλεγραφήματος ότι έρχεται εμπορική αμαξοστοιχία. Όταν λυθεί αυτό, θα αρχίσουμε να πάμε σε ένα επόμενο βήμα»."
avgi.gr,https://www.avgi.gr//athlitika/441307_me-parembasi-toy-den-katebike-pano-gia-ta-tempi, ΑΘΛΗΤΙΚΑ, Λουκάς Μαυροκεφαλίδης / Με παρέμβασή του δεν κατέβηκε πανό για τα Τέμπη,04.03.23 19:24,Αυγή Newsroom,"Στο χρονικό διάστημα της καθυστέρησης περίπου ένα εικοσάλεπτο στην  στην έναρξη του αγώνα του Ιωνικού με την ΑΕΚ για την 17η αγωνιστική της Basket League οι οπαδοί του Ιωνικού ανέβασαν στο σημείο που κάθονταν ένα πανό για το δυστύχημα στα Τέμπη.   Συγκεκριμένα έγραψαν: «Δεν ήταν ανθρώπινο λάθος αλλά ούτε και ατύχημα, την κρατική δολοφονία βαφτίσατε δυστύχημα. Τέμπη 1/3/23». Ο διαιτητής της αναμέτρησης ζήτησε το εν λόγω πανό να κατέβει για να υπάρξει τζάμπολ στο παιχνίδι, με τον Λουκά Μαυροκεφαλίδη να πηγαίνει στους οπαδούς και να τους ζητά να μην το κατεβάσουν, θεωρώντας προφανώς πως μια τέτοια κίνηση θα ήταν ασέβεια προς το πρόσωπο των θυμάτων και των οικογενειών τους. Αφού οι δύο ομάδες συνέχισαν το ζέσταμά τους για ένα ακόμη εικοσάλεπτο, τελικά υπήρξε τζάμπολ στο παιχνίδι με το πανό να παραμένει στην κερκίδα."
avgi.gr,https://www.avgi.gr//koinonia/441292_nea-prothesmia-gia-na-apologithei-pire-o-stathmarhis, ΚΟΙΝΩΝΙΑ, Τέμπη / Νέα προθεσμία για να απολογηθεί πήρε ο σταθμάρχης,04.03.23 15:34,Αυγή Newsroom,"Νέα προθεσμία για να απολογηθεί πήρε σήμερα ο σταθμάρχης της αμαξοστοιχίας στα Τέμπη, καθώς σύμφωνα με τον συνήγορο του, ""υπήρξαν νέα στοιχεία τα οποία υποχρεώνουν να παρθεί νέα προθεσμία για αύριο"". Μεταξύ αλλων ο συνήγορος του, Στέφανος Πατζαρτζίδης, τόνισε πως ο πελάτης του θα ήθελε να ευχαριστήσει τα ΜΜΕ, λέγοντας ότι ""ειναι πολυτίμη δουλεία των ΜΜΕ και χωρίς την βοήθεια της δημοσιογραφικης έρευνας αυτή η υπόθεση δεν θα έπαιρνε τον δρόμο που έπρεπε να πάρει""."
avgi.gr,https://www.avgi.gr//politiki/441290_o-k-mitsotakis-na-katargisei-tin-epitropi-fiasko-den-mporei-na-diorizei-ton-elegkti, ΠΟΛΙΤΙΚΗ," ΣΥΡΙΖΑ-ΠΣ / «Ο κ. Μητσοτάκης να καταργήσει την Επιτροπή–φιάσκο, δεν μπορεί να διορίζει τον ελεγκτή του",04.03.23 14:58,Αυγή Newsroom,"«Πυρά» προς την κυβέρνηση εξαπολύει ο ΣΥΡΙΖΑ-ΠΣ, με ανακοίνωσή του σχετικά με την Ειδική Επιτροπή που συνέστησε ο υπουργός Μεταφορών, Γιώργος Γεραπετρίτης, για τη διερεύνηση των αιτίων του τραγικού δυστυχήματος με τη σύγκρουση τρένων στα Τέμπη.  «Ο κ. Μητσοτάκης να καταργήσει την Επιτροπή – φιάσκο, δεν μπορεί να διορίζει τον ελεγκτή του», τονίζει επιτακτικά η Κουμουνδούρου και επισημαίνει ότι «η έρευνα για το δυστύχημα θα γίνει από τη Δικαιοσύνη», ενώ προσθέτει ότι «οι ώρες της τραγωδίας δεν ενδείκνυνται για επικοινωνιακούς τακτικισμούς». «Την ώρα που ακόμα η χώρα θρηνεί τους νεκρούς της, η κυβέρνηση επιδίδεται σε ένα άνευ προηγουμένου φιάσκο με τη δήθεν «υπερκομματική» Επιτροπή. Δεν είναι δυνατόν ο ελεγχόμενος να διορίζει τον ελεγκτή του. Η σπουδή του κ. Μητσοτάκη να συστήσει μία διορισμένη από τον ίδιον Επιτροπή που θα προκαταλάβει την εν εξελίξει έρευνα της Δικαιοσύνης, αποτελεί ευθεία παρέμβαση στο έργο της, ενέχει προεκλογικές σκοπιμότητες και είναι εξόχως ύποπτη. Η απόσυρση του κ. Ζηλιασκόπουλου από την Επιτροπή, μετά τη θύελλα αντιδράσεων, δεν αλλάζει απολύτως τίποτα. Καλούμε τον κ. Μητσοτάκη να καταργήσει αμέσως την εν λόγω Επιτροπή και να αφήσει τη Δικαιοσύνη και τις αρμόδιες Αρχές να επιτελέσουν το έργο τους και να διερευνήσουν τα αίτια του δυστυχήματος. Οι ώρες της τραγωδίας δεν ενδείκνυνται για επικοινωνιακούς τακτικισμούς»."
avgi.gr,https://www.avgi.gr//parapolitika/441289_i-allagi-bardias-toy-ekab-poy-apodeihthike-sotiria, ΠΑΡΑΠΟΛΙΤΙΚΑ, Τέμπη / Η αλλαγή βάρδιας του ΕΚΑΒ που αποδείχθηκε σωτήρια,04.03.23 14:47,Αυγή Newsroom,"Μία μικρή λεπτομέρεια φαίνεται ότι ήταν καθοριστική και βοήθησε το ΕΚΑΒ να φτάσει άμεσα στο σημείο της τραγωδίας στα Τέμπη. Σύμφωνα με δημοσίευμα της «Καθημερινής», το δυστύχημα συνέβη την ώρα αλλαγής βάρδιας του ΕΚΑΒ, με αποτέλεσμα στη Λάρισα να είναι συγκεντρωμένα όλα τα ασθενοφόρα, που έφυγαν κατευθείαν για το σημείο της τραγωδίας.  Έτσι κατέστη δυνατό να μεταβεί η μέγιστη δυνατή δύναμη, που αν το δυστύχημα συνέβαινε άλλη ώρα δεν θα γινόταν. Στο μεταξύ, ο πρόεδρος εργαζομένων ΕΚΑΒ Λάρισας Γ. Γούλας, περιέγραψε τις δραματικές στιγμές όταν έφτασαν οι διασώστες στο σημείο. «Οι εικόνες που αντικρίσαμε στο σημείο του δυστυχήματος... υπήρχε πόνος, δυστυχία, ο κόσμος έτρεχε κατά δεκάδες επάνω στους διασώστες, έτρεχε παντού για να ξεφύγει από αυτή την κόλαση που ζούσαν αφότου κατόρθωσαν και βγήκαν από τα βαγόνια. Υπήρχαν άνθρωπο οι οποίοι είχαν πεταχτεί έξω από τα βαγόνια του συρμού, άνθρωποι και μέλη τα οποία ήταν έξω από τα βαγόνια και έπρεπε να γίνει περισυλλογή τους για να προχωρήσουν τα σωστικά συνεργεία για να βρουν και να αναζητήσουν και άλλους τραυματίες»."
avgi.gr,https://www.avgi.gr//koinonia/441288_mahi-gia-ti-zoi-toy-dinei-20hronos-poy-einai-o-monos-epizon-apo-proto-bagoni, ΚΟΙΝΩΝΙΑ, Τέμπη / Μάχη για τη ζωή του δίνει 20χρονος που είναι ο μόνος επιζών από το πρώτο βαγόνι,04.03.23 14:37,Αυγή Newsroom,"Σε κρίσιμη κατάσταση νοσηλεύεται σε ΜΕΘ ο 20χρονος Γεράσιμος – Ιάσων Γεωργιάδης, ο οποίος δίνει σκληρή μάχη για να κρατηθεί στη ζωή, καθώς επέβαινε στο μοιραίο επιβατικό τρένο που συγκρούστηκε με εμπορική αμαξοστοιχεία στα Τέμπη.  Ο νεαρός φοιτητής ήταν ο μόνος επιβάτης του πρώτου βαγονιού που σώθηκε. Με τη σύγκρουση, εκσφενδονίστηκε από το παράθυρο και γλίτωσε την έκρηξη και τη φωτιά. Όμως, η πτώση στο έδαφος του προκάλεσε σοβαρά τραύματα στο κεφάλι και ήδη, έχει υποβληθεί σε δύο χειρουργεία, με τους γιατρούς να μην εγκαταλείπουν τις τιτάνιες προσπάθειες να τον σώσουν. Ο 20χρονος επιβιβάστηκε στο φονικό τρένο στη Λάρισα με προορισμό τη Θεσσαλονίκη, καθώς σπουδάζει μηχανολόγος – μηχανικός στο ΑΠΘ. "
avgi.gr,https://www.avgi.gr//koinonia/441287_taytopoiithikan-oi-soroi-akoma-trion-thymaton-apo-19-eos-22-eton-ta-thymata, ΚΟΙΝΩΝΙΑ, Τέμπη / Ταυτοποιήθηκαν οι σοροί ακόμα τριών θυμάτων - Από 19 έως 22 ετών τα θύματα,04.03.23 14:21,Αυγή Newsroom,"Ταυτοποιήθηκαν ακόμα τρεις σοροί θυμάτων της σύγκρουσης των δύο τρένων στα Τέμπη. Πρόκειται για τους Γιώργο Παπάζογλου, Αναστάσιο Κουτσόπουλο και Αναστασία Παπαγγελή.  Ο Γιώργος Παπάζογλου ήταν 22 ετών και ήταν φοιτητής του ΑΠΘ. Ο πατέρας του ανέφερε στο MEGA: «Ήταν μία δύσκολη στιγμή, θα είναι μια δύσκολη στιγμή. Η μνήμη του παιδιού μου θα κρατηθεί ψηλά και θα την κρατήσουμε και εμείς με το έργο που θα κάνουμε από εδώ και πέρα. Η δράση θα είναι επιστημονική, θα προσπαθήσω να γίνω καλύτερος μέσα από τον θάνατο του γιου μου». Επίσης, ο ίδιος πρόσθεσε: «Δεν υπάρχει δικαίωση για έναν πατέρα που χάνει το παιδί του. Ακόμα δεν σκέφτομαι το νομικό σκέλος, τώρα κυριαρχεί ο πόνος. Ξέραμε ότι το παιδί θα γυρνούσε τη μέρα του ατυχήματος. Μας πήρε στις 22:30 και μας είπε ότι θα έχει μία καθυστέρηση. Στις 23:30, μας πήρε η φίλη του και μας είπε ότι έγινε ατύχημα και οι εκείνη την έβγαλαν έξω. Ο Γιώργος είχε σηκωθεί να πάρει νερό από το κυλικείο και δεν επέστρεψε ποτέ». Η δεύτερη σορός που ταυτοποιήθηκε σήμερα, ανήκε στον 20χρονο, επίσης φοιτητή, Αναστάσιο Κουτσόπουλο. Ο επίλογος στην αναζήτηση και του 20χρονου Τάσου, γράφτηκε με οδυνηρό τέλος. Το όνομα του Καρδιτσιώτη φοιτητή πέρασε από τη λίστα των αγνοουμένων σε εκείνη των θυμάτων του πολύνεκρου σιδηροδρομικού δυστυχήματος. Ο 20χρονος ήταν φοιτητής στη Θεσσαλονίκη. Είχε μεταβεί στην Καρδίτσα για το τριήμερο και επέστρεφε με το μοιραίο τρένο στην πόλη που σπούδαζε. Τέλος, σήμερα ταυτοποιήθηκε και η σορός της 19χρονης Αναστασίας Παπαγγελή. Η Αναστασία με καταγωγή από τη Λυκούρια Καλαβρύτων, βρισκόταν στο τρίτο βαγόνι της επιβατικής αμαξοστοιχίας. Η 19χρονη φοιτήτρια πήγαινε στην Θεσσαλονίκη όπου σπούδαζε στη Γεωπονική στο Αριστοτέλειο Πανεπιστήμιο. Οι σημερινές ταυτοποιήσεις των νεκρών ανέβασαν τον συνολικό αριθμό των ταυτοποιημένων θυμάτων του τραγικού σιδηροδρομικού δυστυχήματος στα Τέμπη στα 55, σύμφωνα με την Αστυνομία που διενεργεί το μακάβριο έργο της αναγνώρισης. Υπενθυμίζεται ότι ο συνολικός αριθμός των επιβεβαιωμένων νεκρών είναι μέχρι στιγμής 57. Σύμφωνα με τις τελευταίες αναφορές από το Αρχηγείο της ΕΛ.ΑΣ., υπάρχουν και δύο δείγματα βιολογικού υλικού από αυτό που έχουν δώσει συγγενείς, τα οποία δεν ταιριάζουν με αυτά των νεκρών. Αυτό δεν αποκλείεται να διαφοροποιήσει λίγο τον τελικό αριθμό των θυμάτων, αλλά ακόμα δεν έχουν ολοκληρωθεί οι διαδικασίες της εργαστηριακής έρευνας, καθώς από την Πυροσβεστική εστάλη και άλλο δείγμα από τον τόπο του δυστυχήματος. Συγκεκριμένα, όπως έγινε γνωστό από την Πυροσβεστική, πρόκειται για ανθρώπινο μέλος που εντοπίστηκε κατά την μετακίνηση της μηχανής της εμπορικής αμαξοστοιχίας χτες το βράδυ. Από το Αρχηγείο του ΠΣ επίσης έγινε γνωστό ότι η έρευνα στον τόπο του δυστυχήματος είναι στην τελική της φάση, με την απομάκρυνση των δύο μηχανών, που καθυστέρησε χτες λόγω βροχής και θα ακολουθήσει η τελευταία «σάρωση» σε μια περιοχή περίπου 500 τετραγωνικών μέτρων. Αμέσως μετά θα ανακοινωθεί και η ολοκλήρωση των ερευνών, πιθανόν μέχρι το απόγευμα σήμερα, εκτός απροόπτου. Οι έρευνες και οι εργασίες στο σημείο της τραγωδίας συνεχίζονται, καθώς σήμερα Σάββατο αναμένεται τα ειδικά συνεργεία να απομακρύνουν το 4ο και το 5ο βαγόνι του επιβατικού τρένου. Παράλληλα, σε πλήρη εξέλιξη βρίσκεται και η διαδικασία των ταυτοποιήσεων των σορών με τη λήψη DNA που έγινε από τους συγγενείς των θυμάτων. Σκηνές οδύνης συνεχίζουν να εκτυλίσσονται στο Ληξιαρχείο Λάρισας, από όπου εκδίδονται τα πιστοποιητικά θανάτου."
avgi.gr,https://www.avgi.gr//koinonia/441285_apomakrynetai-o-ziliaskopoylos-meta-ton-salo, ΚΟΙΝΩΝΙΑ, Ειδική Επιτροπή για Τέμπη / Απομακρύνεται ο Ζηλιασκόπουλος μετά τον σάλο,04.03.23 13:49,Αυγή Newsroom,"Απομακρύνεται από την Ειδική Επιτροπή του υπουργείου Μεταφορών που θα ερευνήσει τις συνθήκες κάτω από τις οποίες συνέβη του τραγικό δυστύχημα στα Τέμπη, ο καθηγητής Θανάσης Ζηλιασκόπουλος. Ειδικότερα, τα ονόματα της Επιτροπής αποφάσισε και έκανε γνωστά χθες ο υπουργός Μεταφορών, Γιώργος Γεραπετρίτης, συμπεριλαμβάνοντας στον κατάλογο και τον καθηγητή Θανάση Ζηλιασκόπουλο. Ο ίδιος, ωστόσο, στο παρελθόν ήταν επικεφαλής της ΤΡΑΙΝΟΣΕ, γεγονός που προκάλεσε πλήθος αντιδράσεων για την τοποθέτησή του στην Ειδική Επιτροπή.  Μετά τον σάλο και τη σκληρή κριτική που δέχθηκε, ο ίδιος σήμερα γνωστοποίησε την απόφασή του να παραιτηθεί από την Επιτροπή, ενώ στη θέση του τοποθετείται ο κύριος Χρήστος Πυργίδης, καθηγητής σιδηροδρομικής στο Αριστοτέλειο Πανεπιστήμιο Θεσσαλονίκης. «Μετά την τοποθέτησή μου ως μέλους της επιτροπής διερεύνησης των αιτιών του τραγικού δυστυχήματος στα Τέμπη, υπό την ιδιότητα μου ως καθηγητή μεταφορών στο Πανεπιστήμιο Θεσσαλίας, ακολούθησε σειρά δηλώσεων και δημοσιευμάτων εκ μέρους πολιτικών προσώπων που με αφορούσαν, σχετικά με την παρελθούσα θητεία μου ως προέδρου και διευθύνοντος συμβούλου της ΤΡΑΙΝΟΣΕ ΑΕ. Λόγω της ιδιαίτερης βαρύτητας της Επιτροπής, για το σύνολο της ελληνικής κοινωνίας, δεν θα ήθελα η ιδιότητα μου εκείνη να χρησιμοποιηθεί ως άλλοθι για να πληγεί η ακεραιότητα και η αμεροληψία των εργασιών και του πορίσματος της Επιτροπής. Για τον λόγο αυτό, δεν θα αναλάβω τα καθήκοντα μου στην Επιτροπή και παραμένω στη διάθεση της πολιτείας, στο μέτρο που μπορώ να φανώ χρήσιμος λόγω της ειδικότητάς μου»."
avgi.gr,https://www.avgi.gr//politiki/441282_ta-erotimata-einai-ameilikta-kai-i-kybernisi-ofeilei-na-apantisei, ΠΟΛΙΤΙΚΗ, Έφη Αχτσιόγλου για Τέμπη / Τα ερωτήματα είναι αμείλικτα και η κυβέρνηση οφείλει να απαντήσει,04.03.23 13:02,Αυγή Newsroom,"«Πρόκειται για μία ασύλληπτη τραγωδία. Νέοι άνθρωποι χάθηκαν τόσο ξαφνικά και τόσο άδικα. Όλη η χώρα πενθεί, η σκέψη όλων μας είναι στους ανθρώπους που χάθηκαν και στους ανθρώπους που έχουν μείνει πίσω, στις οικογένειες των θυμάτων», δήλωσε η Έφη Αχτσιόγλου στον ΑΝΤ1 για το σιδηροδρομικό δυστύχημα στα Τέμπη. «Τα ερωτήματα που τίθενται στην κυβέρνηση είναι αμείλικτα, τα θέτει η ίδια η κοινωνία και οι χιλιάδες νέοι άνθρωποι που διαμαρτύρονται, εκφράζοντας τη θλίψη και την αγανάκτησή τους, γιατί ζουν σε ένα καθεστώς ακραίας ανασφάλειας», σημείωσε η κ. Αχτσιόγλου προσθέτοντας ότι «η κυβέρνηση πρέπει να απαντήσει: Επισήμανε, ακόμα, ότι «η σύσταση επιτροπής εμπειρογνωμόνων, τα μέλη της οποίας ορίζει απολύτως η ελεγχόμενη κυβέρνηση, δεν βοηθά να υπάρξει φως στην υπόθεση και πραγματική διερεύνηση της αλήθειας. Η κυβέρνηση δεν διαβουλεύτηκε με κανέναν, δεν πρότεινε καν στα άλλα κόμματα του Κοινοβουλίου να ορίσουν μέλη στην επιτροπή. Ούτε και το να αποδίδει ο πρωθυπουργός τα πάντα στο “ανθρώπινο λάθος” είναι στην κατεύθυνση της διερεύνησης της αλήθειας». Η κ. Αχτσιόγλου, υπογράμμισε ότι «για τη διερεύνηση της αλήθειας πρέπει να απαντηθούν πολύ συγκριμένα ερωτήματα, για μία συγκεκριμένη τραγωδία, η οποία συνέβη υπό την ευθύνη της συγκεκριμένης κυβέρνησης».  "
avgi.gr,https://www.avgi.gr//koinonia/441262_mia-poli-proteyoysa-tis-thlipsis, ΚΟΙΝΩΝΙΑ," Λάρισα / Μια πόλη, πρωτεύουσα της θλίψης",04.03.23 12:37,Γιάννης Ανδρουλιδάκης,"Είναι δύσκολο να το καταλάβει κανείς αν δεν το δει. Από την Τετάρτη το βράδυ η Λάρισα είναι μια πόλη σε πένθος. Ακόμα κι αν θεωρητικά η ζωή συνεχίζεται κανονικά, η αγορά και οι υπηρεσίες λειτουργούν κανονικά, ακόμα και τα μπαρ έχουν κόσμο το βράδυ, ένα βαρύ πέπλο έχει σκεπάσει κάθε έναν άνθρωπο στην πόλη. Κανείς δεν μιλά για τίποτε άλλο και αρκετοί δεν μιλάνε καθόλου. Τα δύο τρένα που συγκρούστηκαν μοιάζει σαν να συνέχισαν νοητά την πορεία τους, να διαπέρασαν την πόλη δρεπανοφόρα και να τη βύθισαν σε μια θλίψη απόκοσμη. Πρωτεύουσα σκηνή αυτής της επικράτειας θλίψης, το Γενικό Νοσοκομείο της πόλης, εκεί όπου σχεδόν 48 ώρες μετά το αδιανόητο σιδηροδρομικό δυστύχημα στην περιοχή του Ευαγγελισμού, κοντά στα Τέμπη, οι ίδιες, σχεδόν ακίνητες πλέον, φιγούρες περίμεναν απλά τη μοιραία ανακοίνωση. Ενας απλός κατάμαυρος μουσαμάς πολλών μέτρων καλύπτει τον χώρο στον οποίο βρίσκονται σώματα από τα οποία χρειάστηκε να συλλεχθεί γενετικό υλικό για να υπολογιστεί ότι αντιστοιχούν σε 57 ανθρώπους. Μετά από ώρες παρεξήγησης, κατά τις οποίες μεταδιδόταν λανθασμένα ότι υπήρχαν «57 νεκροί και 56 αγνοούμενοι», ο αριθμός νεκρών και αγνοουμένων ταυτίστηκε, που σημαίνει ότι στο νεκροτομείο υπήρχαν τόσοι άνθρωποι όσους αναζητούσαν οι συγγενείς που στέκονταν 200 μέτρα πιο πέρα, στη μικρή είσοδο που οδηγούσε στο Αμφιθέατρο του Γενικού Νοσοκομείου. Αυτή η μακάβρια ισότητα ήταν στην πραγματικότητα ευκταία: αν όλοι οι νεκροί ταυτοποιηθούν με γενετικό υλικό των συγγενών τους, τότε έχουμε ισχυρές ενδείξεις να πιστεύουμε ότι οι νεκροί είναι πράγματι 57 και όχι παραπάνω. Μέχρι το απόγευμα της Παρασκευής ο αριθμός των ταυτοποιήσεων έφτανε τους 52. Ο ρυθμός ωστόσο με τον οποίον ενημερώνονταν οι συγγενείς ήταν πιο βραδύς. Από αυτούς είχαν ειδοποιηθεί ότι ο άνθρωπός τους είναι και επίσημα νεκρός μόνο οι μισές οικογένειας. Η αιτία δεν ήταν γραφειοκρατική. Όλα όσα αφορούν τους συγγενείς και τον τρόπο προσέγγισής τους γίνονται υπό την εποπτεία των ψυχολόγων που από τις πρώτες στιγμές βρέθηκαν δίπλα τους, με άμεση κινητοποίηση του Δήμου Λάρισας. Από το πρωί της Πέμπτης οι συγγενείς έπρεπε να γίνουν κοινωνοί της πραγματικότητας ότι δεν υπάρχουν άλλοι επιζώντες. Όσο προφανές κι αν φαίνεται αυτό για όλους τους υπόλοιπους, οι ίδιοι οι εμπλεκόμενοι πάντα περιμένουν κάποια ανατροπή που θα αλλάξει αυτό που μοιάζει οριστικό. Την πρώτη νύχτα της εφημερίας του Γενικού Νοσοκομείου, κάθε ασθενοφόρο που ερχόταν με ανοιχτή σειρήνα και έμπαινε στα Επείγοντα ακολουθούνταν από ένα πλήθος ανθρώπων που ήλπιζαν να δουν μέσα τραυματία έναν δικό τους άνθρωπο. Δυστυχώς, από πολύ νωρίς, τα ασθενοφόρα που έρχονταν από το σημείο του δυστυχήματος έφταναν με τις σειρήνες σβηστές και κατευθύνονταν προς άλλο σημείο. Την Παρασκευή πλέον είχαν πειστεί σχεδόν όλοι. Το αίτημα να «δουν» τους νεκρούς για να αναγνωρίσουν τους ανθρώπους τους είχε πια υποχωρήσει. Με κάποιο τρόπο είχε γίνει κατανοητό ότι δεν ήταν ζήτημα «προστασίας», ούτε επιλογής. Στο εσωτερικό της πόλης, τα ονόματα που βγαίνουν στην επιφάνεια ως παράπλευροι ή άμεσοι εμπλεκόμενοι στην υπόθεση είναι όλα γνωστά. Κάθε δικηγόρος που εμφανίζεται ως εκπρόσωπος συγγενών θυμάτων ή κάποιου άλλου έχει την τύχη να φιλοτεχνείται άμεσα το πορτρέτο του από τους ντόπιους, δημοσιογράφους ή άλλους πολίτες. Κάποιοι δεν έχουν πολλά εχέγγυα σοβαρότητας και σύνεσης, για έναν κυκλοφορεί ότι του είχε αφαιρεθεί η άδεια. Άλλοι, αντίθετα, χαίρουν ομόφωνου σεβασμού. Για τον σταθμάρχη, τον άνθρωπο που ο πρωθυπουργός επιχείρησε ξεδιάντροπα να του φορτώσει 57 νεκρούς, όλοι έχουν να πουν από κάτι. Ωστόσο, η θεωρία του «ανθρώπινου λάθους», σε μια πόλη που καμαρώνει για την ιστορία του σιδηροδρόμου της, δεν βρίσκει πρόσφορο έδαφος σε κανέναν. Αυτός είναι και ο λόγος για τον οποίο ο μικρός εμφύλιος που ξεκίνησε το μεσημέρι της Παρασκευής σχετικά με το σε ποιον βουλευτή της Ν.Δ. «ανήκε» ο σταθμάρχης δεν αφορά ιδιαίτερα την πόλη. Το πρόβλημά της δεν ήταν ο σταθμάρχης, είναι φανερό. Στις 7.30 το απόγευμα ένα πλήθος πάνω από 1.000 ανθρώπων φτάνει οργισμένο και θλιμμένο στον σταθμό του ΟΣΕ. Ήταν άλλοι τόσοι το πρωί - τότε κυρίως μαθητές και καθηγητές, το απόγευμα κυρίως εργαζόμενοι. Από σήμερα η Λάρισα θα σταματήσει να είναι το κέντρο της τραγωδίας. Μόνο δύο από τους νεκρούς φαίνεται να προέρχονταν από την πόλη. Όλοι τους όμως κατέληξαν σε αυτήν. Και αυτό το πένθος δείχνει πως θα συνοδεύει την πρωτεύουσα της Θεσσαλίας για πολύ καιρό ακόμα..."
avgi.gr,https://www.avgi.gr//politiki/441281_den-mas-zitithike-na-proteinoyme-empeirognomona-stin-epitropi, ΠΟΛΙΤΙΚΗ, Όλγα Γεροβασίλη / «Δεν μας ζητήθηκε να προτείνουμε εμπειρογνώμονα στην επιτροπή»,04.03.23 12:20,Αυγή Newsroom,"Για το σιδηροδρομικό δυστύχημα στα Τέμπη, μίλησε το πρωί του Σαββάτου στον ΣΚΑΪ, η βουλευτής του ΣΥΡΙΖΑ-ΠΣ, Όλγα Γεροβασίλη, τονίζοντας πως «η κυβέρνηση είναι ελεγχόμενη, δεν ελέγχει, δεν μας ζητήθηκε να προτείνουμε εμπειρογνώμονα, μας είπαν τη δέχεστε την επιτροπή ή δεν τη δέχεστε». Η Όλγα Γεροβασίλη ανέφερε αρχικά: «Δεν είναι η στιγμή που θα γίνει ο απολογισμός, αυτά προφανώς θα γίνουν, είναι στιγμή πένθους και οδύνης, σπαραγμού για τις οικογένειες που έχασαν τα παιδιά τους, σπαραγμός για τη νεολαία που έχει υποστεί τις μνημονιακές πολιτικές της χρεοκοπημένης χώρας και την πανδημία για δύο χρόνια, μια νεολαία που χθες διαμαρτυρήθηκε σιωπηρά σε όλη τη χώρα σε συγκεντρώσεις που επέλεξε το κράτος και πάλι να επιτεθεί». Ακόμα, η ίδια είπε: «Είμαστε υποχρεωμένοι ως πολιτικό σύστημα αυτό το θυμό, το πένθος, την θλίψη και την οργή των νέων να τους πείσουμε να μετατραπεί σε θετική δράση, ως ενεργοί πολίτες αναλάβουν τις τύχες τους στα χέρια τους και να προχωρήσουν. Είναι μια νεολαία εξαιρετική που όμως την έχουμε απαξιωμένη στα σχολεία, στα πανεπιστήμια, στις εργασιακές σχέσεις από το 2010 με όσα δεινά επιβλήθηκαν στη χώρα μας εξατίας και προηγούμενων πολιτικών επιλογών». Η Όλγα Γεροβασίλη είπε ότι μιλάμε για λάθη και του παρελθόντος και του παρόντος και πρόσθεσε ότι ο επιμερισμός θα βρεθεί. «Είναι τυχαίο ότι από τη μεταπολιτευτική περίοδο δεν αναπτύχθηκαν στη χώρα μας τα σιδηροδρομικά δίκτυα ή είναι επιλογή; Γιατί έγινε η γέφυρα Ρίου - Αντιρρίου χωρίς σιδηροδρομική γραμμή; Έγινε τυχαία ή είναι επιλογή καρτέλ;» αναρωτώθηκε η βουλευτής του ΣΥΡΙΖΑ-ΠΣ. Αναφορικά με τη δαιδαλώδη διαδρομή των συμβάσεων, η Όλγα Γεροβασίλη είπε ότι δυο συμβάσεις παρελήφθησαν το 2015, η μία έρχεται από το 2007 που δεν υλοποιήθηκε γιατί δεν υπήρχε σηματοδότηση, και μία το 2014 για να γίνει η σηματοδότηση για να μπορεί να γίνει η πρώτη. «Για να δουλέψει οποιοδήποτε σύστημα τηλεδιοίκησης χρειάζεται υποδομή για να την υποδεχτεί και το σύστημα. Επίσης πρέπει να ολοκληρωμένες οι υποδομές γαι να μπει πάνω το σύστημα» εξήγησε η ίδια και πρόσθεσε ότι, το 2015, «παραλαμβάνουμε και βρίσκουμε τη σύμβαση του 2007 που δεν μπορεί να υλοποιηθεί, ταυτόχρονα όμως κάναμε την υποδομή που θα δεχθεί το σύστημα, έγιναν η διπλή γραμμή Αθηνα-Θεσσαλονίκη, έγιναν οι γέφυρες πάνω από τα ρήγματα και οι σήραγγες για να υποδεχτούν το σύστημα τηλεδιοίκησης». «Το 2019 παραδώσαμε το σύστημα τηλεδιοίκησης στο 68% αλλά αν δεν είναι ολόκληρο το έργο δεν μπορεί να λειτουργήσει. Τον Οκτώβριο του 2019 έπρεπε να γίνει μια ακόμη σύμβαση τελευταία, αλλά η κυβέρνηση την υπέγραψε το 2021» συμπλήρωσε η Όλγα Γεροβασίλη. Παράλληλα, πρόσθεσε, απαξιώθηκε ο ΟΣΕ όλα αυτα τα χρόνια πριν από μας, από την περίοδο διακυβέρνησης Σαμαρά, με διευθύνοντα σύμβουλο «αυτόν που βάζουνε τώρα να ελέγξει τον εαυτό του σε μια επιτροπή που δεν είναι υπερκομματική». Για την επιτροπή εμπειρογνωμόνων που ανακοινώθηκε, την Παρασκευή, η Όλγα Γεροβασίλη σχολίασε ότι «η κυβέρνηση είναι ελεγχόμενη, δεν ελέγχει» και πρόσθεσε ότι «δεν μας ζητήθηκε να προτείνουμε εμπειρογνώμονα, μας είπαν τη δέχεστε την επιτροπή ή δεν τη δέχεστε». Η ίδια πρόσθεσε πως στον ΣΥΡΙΖΑ «δεν διστάζουμε να κάνουμε αυτοκριτική και ανοικτά». Η Όλγα Γεροβασίλη εξήγησε, τέλος, ότι επί ΣΥΡΙΖΑ ιδιωτικοποιήθηκε το μεταφορικό έργο, όλες οι υποδομές έμειναν στο ελληνικό κράτος. «Σήμερα κρίνεται το ελληνικό κράτος» είπε και εξήγησε ότι η πώληση ήταν υποχρεωτική από το τρίτο μνημόνιο και ήταν η μοναδική προσφορά». "
avgi.gr,https://www.avgi.gr//politiki/441231_ta-nea-senaria-poy-exetazoyn-sto-maximoy-meta-tin-tragodia, ΠΟΛΙΤΙΚΗ, Εκλογές / Τα νέα σενάρια που εξετάζουν στο Μαξίμου μετά την τραγωδία,04.03.23 12:04,Κώστας Σαββόπουλος,"Ανοίγει η βεντάλια των σεναρίων αναφορικά με την ημερομηνία των εκλογών, καθώς η ανείπωτη τραγωδία στα Τέμπη καθιστά αβέβαιο τον αρχικό σχεδιασμό για προσφυγή στη λαϊκή ετυμηγορία στις 9 Απριλίου. Στις τελευταίες συσκέψεις που πραγματοποιήθηκαν στο Μέγαρο Μαξίμου για τη διαχείριση της πρωτοφανούς κρίσης, πρωθυπουργικοί συνεργάτες και άλλα κυβερνητικά στελέχη εισηγήθηκαν τη μετατόπιση της κάλπης στον χρόνο, καθώς «προέχουν η διαλεύκανση των αιτιών του δυστυχήματος και η στήριξη των οικογενειών των θυμάτων». Ο Κυριάκος Μητσοτάκης, σύμφωνα με έγκυρες πηγές, δεν άνοιξε τα χαρτιά του, ενώ έχει δώσει εντολή προς υπουργούς και βουλευτές να τηρήσουν την οδό της σιωπής για τις σχετικές συζητήσεις που διεξάγονται στο παρασκήνιο. Στο ημερολόγιο, εντούτοις, του Μεγάρου Μαξίμου πολλοί έχουν κυκλώσει την 23η Απριλίου ως καταλληλότερη ημερομηνία. Υπό αυτό το πρίσμα, οι δεύτερες κάλπες, αν χρειαστούν, θα στηθούν στις 28 Μαΐου. Στα ενδότερα της κυβέρνησης κυκλοφορεί και η άποψη για τη μετάθεση των εκλογών στις 14 ή στις 21 Μαΐου, με τη δεύτερη εκλογική αναμέτρηση να δρομολογείται μετά τις Πανελλαδικές εξετάσεις, δηλαδή στις 25 Ιουνίου ή στις 2 Ιουλίου. Τέλος, δεν λείπουν και οι φωνές υπέρ της προσφυγής στη λαϊκή ετυμηγορία εντός Ιουνίου. Το κοινό επιχείρημα όσων εισηγούνται την αναθεώρηση του αρχικού εκλογικού σχεδιασμού, ανεξάρτητα από τις διαφοροποιήσεις τους σχετικά με τις ημερομηνίες, είναι ότι στις 9 Απριλίου συμπληρώνονται σαράντα ημέρες από την πολύνεκρη τραγωδία, με ό,τι αυτό συνεπάγεται για το κοινωνικό κλίμα που θα επικρατεί έναντι της κυβέρνησης. Ούτως ή άλλως, εντός της Ν.Δ. αντιλαμβάνονται ότι το πολιτικό τοπίο της χώρας ενδέχεται να μεταβληθεί μόλις η κοινωνία ενσωματώσει το σοκ και οι πολιτικές δυνάμεις της αντιπολίτευσης ανοίξουν το κεφάλαιο των ευθυνών. Ήδη στην κυβέρνηση αναμένουν τις επόμενες κυλιόμενες μετρήσεις, που θα αποτυπώνουν την πρώτη εικόνα του πολιτικού κόστους από τη σιδηροδρομική τραγωδία στα Τέμπη. Εντός της παράταξης τονίζεται ότι το βάθος του πολιτικού αποτυπώματος της κρίσης είναι νωρίς να αξιολογηθεί, από τη στιγμή μάλιστα που η γραμμή του «ανθρώπινου λάθους», που λάνσαρε ο ίδιος ο Κ. Μητσοτάκης, κονιορτοποιήθηκε ακόμα και από συγγενείς των θυμάτων. Γαλάζια στελέχη δεν κρύβουν την ανησυχία τους έναντι των καθημερινών, χωρίς κομματική κηδεμονία διαδηλώσεων που πραγματοποιούνται στην Αθήνα, τη Θεσσαλονίκη και άλλες πόλεις, με κεντρικά συνθήματα «Δεν είναι δυστύχημα, είναι δολοφονία» και «Οι ζωές μας μετράνε». Βουλευτής της κυβερνητικής πλειοψηφίας ανέφερε στην ΑΥΓΗ ότι «η δυναμική των αντιδράσεων είναι νωρίς να αξιολογηθεί». Σημειώνεται ότι ψηφοφόροι της Ν.Δ. εκδηλώνουν την αγανάκτησή τους επικοινωνώντας με τα γραφεία των βουλευτών και τις κομματικές οργανώσεις για το γεγονός ότι η κυβέρνηση κώφευσε απέναντι στις προειδοποιήσεις των εργαζομένων για την οικτρή κατάσταση του δικτύου και τις ελλείψεις στο σύστημα τηλεματικής-σηματοδότησης. Παράλληλα, ενισχύεται το πλαίσιο καχυποψίας για τα κίνητρα της υπερκομματικής επιτροπής εμπειρογνωμόνων που σύστησε ο νέος υπουργός Μεταφορών Γιώργος Γεραπετρίτης από τη στιγμή που στις 21.1.2023 δημοσιεύθηκε στην Εφημερίδα της Κυβερνήσεως ο Ν. 5014/2023, με το άρθρο 3 του οποίου συστήθηκε ως ανεξάρτητη Αρχή ο Εθνικός Οργανισμός Διερεύνησης Αεροπορικών και Σιδηροδρομικών Ατυχημάτων. Κοινώς, η Ν.Δ. δεν εφαρμόζει τον νόμο που ψήφισε μετά την ασύλληπτη τραγωδία, ενώ ήδη ακούγονται φωνές για τη γνωστή αλλεργία του συστήματος εξουσίας απέναντι στις ανεξάρτητες Αρχές. Ούτως ή άλλως, η αναγγελία ότι η επιτροπή θα εξετάσει, εκτός από τα αίτια του δυστυχήματος, και τις διαχρονικές καθυστερήσεις στην υλοποίηση των σιδηροδρομικών έργων ερμηνεύτηκε ως πρόθεση της Ν.Δ. να διαχύσει τις συνολικές ευθύνες στις προηγούμενες κυβερνήσεις. Σ’ αυτό το φόντο, η αρθρογραφία και οι σχολιασμοί σε φιλοκυβερνητικά ΜΜΕ περί «επιχείρησης πολιτικής ισοφάρισης για το Μάτι μέσω Τεμπών» από την πλευρά του ΣΥΡΙΖΑ (liberal) προλειαίνουν, σύμφωνα με τις εκτιμήσεις, το έδαφος στο οποίο θα κινηθεί η κυβέρνηση μετά τη λήξη του εθνικού πένθους."
avgi.gr,https://www.avgi.gr//koinonia/441280_melos-tis-epitropis-gerapetriti-omologei-oti-den-xerei-ti-tha-ereynisoyn, ΚΟΙΝΩΝΙΑ, Τέμπη / Μέλος της επιτροπής Γεραπετρίτη ομολογεί ότι δεν ξέρει τι θα ερευνήσουν,04.03.23 11:42,Αυγή Newsroom,"Σε μία απίστευτη ομολογία προέβη ο Βασίλης Προφυλλίδης, Καθηγητής Συγκοινωνιακής Πολιτικής και μέλος της Ειδικής Επιτροπής που συνέστησε ο μεταβατικός υπουργός Μεταφορών, Γιώργος Γεραπετρίτης για τη διερεύνηση της σύγκρουσης των τρένων στα Τέμπη.  Ειδικότερα, όπως ανέφερε μιλώντας στο Open, «δεν μας έχει δοθεί το πλαίσιο εντός του οποίου θα κινηθούμε», παραδεχόμενος ότι δεν ξέρει ακόμα ως μέλος της επιτροπής, τι θα χρειαστεί να διερευνήσουν και ενώ οι συγγενείς των θυμάτων, αλλά και όλη η Ελλάδα που παρακολουθεί τις εξελίξεις της σύγκρουσης σοκαρισμένη, αναζητούν απαντήσεις στα ερωτήματα που προκύπτουν τόσο σε σχέση με το δυστύχημα όσο και με τις χρόνιες αιτίες και παθογένειες των σιδηροδρομικών γραμμών που είχαν ως αποτέλεσμα την αμέλεια της ασφάλειας.  Μέλος της Ειδικής Επιτροπής διερεύνησης της σύγκρουσης στα Τέμπη δεν ξέρει τι θα ερευνήσουν pic.twitter.com/3EqxsjRI7O «Οι δυνατότητες είναι δύο» ανέφερε στη συνέχεια ο κ. Προφυλλίδης και εξήγησε, «η μία είναι να ασχοληθούμε περιοριστικά με το συγκεκριμένο δυστύχημα, η άλλη είναι να διερευνήσουμε πώς φτάσαμε και πώς θα μπορούσε να είχε αποτραπεί».  Τέλος ο κ. Προφυλλίδης δεν επιβεβαίωσε τις χθεσινές διαρροές που ήθελαν το πόρισμα για το ατύχημα να βγαίνει μέσα σε ένα μήνα, ενώ αν κρίνει κανείς από το γεγονός ότι τα μέλη της Επιτροπής δεν ξέρουν καν το αντικείμενο των εργασιών τους, η ολοκλήρωση των ερευνών μέσα σε ένα μήνα μοιάζει αδύνατη.  Υπενθυμίζεται ότι χθες, ο ΣΥΡΙΖΑ-ΠΣ εξέδωσε σκληρή ανακοίνωση με αφορμή την δημοσιοποίηση των ονομάτων που θα απαρτίζουν της Επιτροπή η οποία θα διερευνήσει την φονική σύγκρουση, τονίζοντας ότι «τα αίτια της τραγωδίας δεν θα διερευνηθούν από Επιτροπές που ορίζουν οι ελεγχόμενοι». Όπως τονίζει η αξιωματική αντιπολίτευση, «η ανακοίνωση των εκλεχτών εμπειρογνωμόνων της κυβέρνησης δεν χαίρει καμίας διακομματικής συναίνεσης και προφανώς δεν μπορεί να θεωρηθεί υπερκομματική επιτροπή». «Αν η κυβέρνηση ήθελε διακομματική επιτροπή θα μπορούσε να ζητήσει προτάσεις από όλα τα κόμματα» σημειώνει με νόημα το Γραφείο Τύπου του ΣΥΡΙΖΑ -ΠΣ. «Αυτό που επιθυμεί όμως είναι ένα βολικό προεκλογικό πόρισμα που θα επικυρώνει την ετυμηγορία που ήδη έχει βγάλει στο διάγγελμά του ο κος Μητσοτάκης: Ότι όλα είναι ένα «τραγικό ανθρώπινο λάθος» και «διαχρονικές οι ευθύνες», συνεχίζει. «Τα αίτια όμως που οδήγησαν στην τραγωδία δε θα μείνουν στο σκοτάδι. Θα διερευνηθούν όχι από τις Επιτροπές που ορίζουν οι ελεγχόμενοι, αλλά από τις αρμόδιες Αρχές» ξεκαθαρίζει το γραφείο Τύπου του ΣΥΡΙΖΑ-ΠΣ. Υπενθυμίζεται ότι νωρίτερα η κυβέρνηση Μητσοτάκη μέσω του Γιώργο Γεραπετρίτη, χωρίς να ζητήσει συναίνεση από την αντιπολίτευση ανακοίνωσε την παρακάτω τριμελή επιτροπή Υπενθυμίζεται επιπλέον, ότι στις 27 Απριλίου του 2022, ο Χρήστος Κατσιούλης, πρόεδρος της επιτροπής ETCS, η οποία είναι αρμόδια για τα έργα σηματοδότησης και ασφάλειας στο σιδηροδρομικό δίκτυο, είχε υποβάλει την παραίτησή του στη διοίκηση της ΕΡΓΟΣΕ. Το πρώην στέλεχος της ΕΡΓΟΣΕ, είχε προειδοποιήσει για την κατάσταση που επικρατεί στους σιδηρόδρομους της χώρας όταν υπέβαλε την παραίτησή του. Συγκεκριμένα, στην επιστολή του ανέφερε ότι διαφωνεί με τη μη τήρηση του φυσικού αντικειμένου της σύμβασης 717 και του τρόπου λειτουργίας του ETCS στα τμήματα Αχαρνές – Οινόη, Δομοκός – Λάρισα και Λάρισα – Πλατύ, διότι καταργούνται συμβατικά δρομολόγια και συμβατικές ενδείξεις φωτοσημάτων. Μιλούσε για κακοδιαχείριση της σύμβασης ανάταξης της σηματοδότησης στο τμήμα Δομοκός – Λάρισα και τις τεράστιες καθυστερήσεις που αυτή επιφέρει στη σύμβαση του ETCS επί γραμμής. Και είχε καταγγείλει επίσης ότι εξαιτίας μη τήρησης των συμβάσεων και ότι «θα επιτρέπεται η κυκλοφορία των τρένων στο εν λόγω τμήμα με 200 Km/h. Χωρίς σε αυτό να υπάρχει καμιά ένδειξη της κατάστασης της γραμμής, ακόμη και θραύσης αυτής, με ό,τι αυτό συνεπάγεται στην ασφάλεια κυκλοφορίας των τρένων»."
avgi.gr,https://www.avgi.gr//koinonia/441275_sygklonizei-o-20hronos-poy-esose-zoes-ekana-ayto-poy-eniotha-na-kano-os-anthropos, ΚΟΙΝΩΝΙΑ, Τέμπη / Συγκλονίζει ο 20χρονος που έσωσε ζωές - «Έκανα αυτό που ένιωθα να κάνω ως άνθρωπος»,04.03.23 09:42,Αυγή Newsroom,"«Έκανα αυτό που ένιωθα να κάνω ως άνθρωπος», λέει και συγκλονίζει ο 20χρονος Ανδρέας Αλικανιώτης που βρισκόταν στο μοιραίο τρένο που συγκρούστηκε στα Τέμπη και αφού κατάφερε να βγει ζωντανός, έτρεξε με αυτοθυσία να απεγκλωβίσει συνεπιβάτες τους από το δεύτερο βαγόνι, σώζοντας ανθρώπινες ζωές.  Ο 20χρονος φοιτητής, μιλώντας στον ΣΚΑΪ, περιέγραψε τη στιγμή της σύγκρουσης, λέγοντας ότι λίγο πριν συνομιλούσε με φίλους τους, για να τον παραλάβει κάποιος από τον σταθμό, επειδή είχε καθυστέρηση το τρένο. «Εκείνη την ώρα έγινε η συγκρουση. Την ώρα της έκρηξης βρέθηκα στον αέρα μαζί με τρεις συμφοιτητές μου, όλοι βρισκόμασταν στο δεύτερο βαγόνι», ανέφερε.  Περιέγραψε πως παντού υπήρχε σκοτάδι, έβλεπε φωτιά και σπινθήρες, ενώ η ατμόσφαιρα ήταν αποπνικτική λόγω των αναθυμιάσεων από τα καμμένα υλικά. Ο ίδιος και οι συμφοιτητές του κατάφεραν να πηδήξουν από τα παράθυρα της πάνω πλευράς. Όπως είπε, ο ίδιος και όσοι μπορούσαν βοηθούσαν κόσμο να βγει από το βαγόνι. Όσοι ήταν σε θέση πηδούσαν από ύψος 3-4 μέτρων. Στη συνέχεια περιέγραψε ορισμένες σκηνές από την τραγωδία: «Ο κόσμος έφευγε μακριά από τη φωτιά, μιλούσε στα κινητά, άλλοι ήταν σωριασμένοι στο χωράφι, άλλοι πάλευαν με τον πόνο και την αγωνία αν θα καταφέρουν να ζήσουν. Εκείνη την ώρα σκέφτηκα τρία πράγμα. Αναρωτιώμουν αν είναι αλήθεια αυτό που συνέβη, ότι θα φύγω και δεν θα προλάβω να χαιρετήσω τους δικούς μου ανθρώπους και τουλάχιστον να φύγω ακαριαία, να μην καώ ζωντανός». Στη συνέχεια, αφού συνειδητοποίησε ότι είναι καλά, «είχα την ψυχραιμία να βοηθήσω κόσμο να βγει και δεν ήμουν μόνος μου σε αυτό. Όλοι όσοι μπορούσαμε βοηθήσαμε». Είπε ακόμη ότι έκανε 25 λεπτά να βγει από το βαγόνι και μετά τηλεφώνησε στην μητέρα του. «Δεν νοείται να μην υπάρχουν δικλείδες ασφαλείας, να μην υπάρχουν μέτρα ασφαλείας, μιλάμε για ανθρώπινες ζωές» είπε και κατέληξε:«Δεν θα ξανάπαιρνα το τρένο, όχι επειδή φοβάμαι, αλλά επειδή δεν θα ήθελα να ξαναδώσω τα χρήματά μου σε τέτοιους ανθρώπους». "
avgi.gr,https://www.avgi.gr//koinonia/441272_apologeitai-simera-o-stathmarhis, ΚΟΙΝΩΝΙΑ, Τέμπη / Απολογείται σήμερα ο σταθμάρχης,04.03.23 08:38,Αυγή Newsroom,"Ενώπιον του ανακριτή Λάρισας θα βρεθεί σήμερα το μεσημέρι ο σταθμάρχης Λάρισας, προκειμένου να απολογηθεί για την τραγωδία με τη σύγκρουση των δύο τρένων στα Τέμπη.  Στον σταθμάρχη έχει ασκηθεί ποινική δίωξη, που αφορά σε ανθρωποκτονία από αμέλεια κατά συρροή και σωματικές βλάβες με τον ίδιο ποινικό χαρακτηρισμό, καθώς και για διατάραξη της ασφάλειας συγκοινωνιών από την οποία προήλθε ως αποτέλεσμα θάνατος πολλών ατόμων, αδίκημα που με βάση τον Ποινικό Κώδικα επισύρει ποινές από 10 χρόνια κάθειρξη ως και ισόβια. Ο σταθμάρχης Λάρισας, που συνελήφθη μετά το σιδηροδρομικό δυστύχημα, φέρεται να δήλωσε στην προανακριτική απολογία του στους αστυνομικούς ότι κατάλαβε το λάθος που είχε, μόλις έμαθε τι συνέβη από τα μέσα μαζικής ενημέρωσης. Στους 54 ανέρχονται οι ταυτοποιημένοι νεκροί από την τραγωδία στα Τέμπη σύμφωνα με τη νεότερη ανακοίνωση της αστυνομίας. Μάλιστα, σύμφωνα με την εκπρόσωπο Τύπου της Ελληνικής Αστυνομίας, Αστυνόμος Β’ Κωνσταντία Δημογλίδου αναμένεται η αποστολή νέων δειγμάτων, τα οποία θα εξετασθούν στα εγκληματολογικά εργαστήρια. «Έχει ολοκληρωθεί η εξέταση όλων των δειγμάτων που έχει λάβει μέχρι στιγμής η Διεύθυνση Εγκληματολογικών Ερευνών και έχουν ταυτοποιηθεί 54 νεκροί. Αναμένεται η αποστολή νέων δειγμάτων, τα οποία ομοίως θα εξετασθούν στα εγκληματολογικά εργαστήρια. Αναφορικά με τη διαδικασία ενημέρωσης των συγγενών των θυμάτων, η οποία συνεχίζεται, από τον επικεφαλής της ομάδας αναγνώρισης της Ελληνικής Αστυνομίας και τους ειδικούς ψυχολόγους, δίνεται ο απαραίτητος χρόνος στην οικογένεια κάθε θύματος καθώς δεν πρόκειται για μία τυπική διαδικασία αλλά απαιτούνται λεπτοί χειρισμοί». Το γεγονός ότι ο σταθμάρχης αντιμετωπίζει κακουργηματικές κατηγορίες δεν σημαίνει ότι απαλλάσσονται οι υπόλοιποι από τις ευθύνες τους, τονίζει η δικηγόρος Χριστίνα Μητρονάτσιου η οποία μαζί με τον Αλέξη Κούγια εκπροσωπεί τις οικογένειες των κοριτσιών από την Καλαμπάκα που έχασαν τη ζωή τους στα Τέμπη. «Θα αποδοθούν ευθύνες. Θα ερευνήσουμε την υπόθεση ως εκεί που δεν πάει», ξεκαθαρίζει η ίδια μιλώντας στο kathimerini.gr και προσθέτει ότι «ο πόνος των ανθρώπων αυτών είναι ανείπωτος. Ακόμα δεν έχει γίνει η ταυτοποίηση. Θα καταθέσουμε μηνύσεις κατά παντός υπευθύνου. Και κατά της Hellenic Train και κατά της ΤΡΑΙΝΟΣΕ. Δεν ευθύνεται μόνο ο σταθμάρχης». Υπενθυμίζεται ότι στην αμαξοστοιχία για Θεσσαλονίκη βρίσκονταν δύο δίδυμες αδερφές και η ξαδέρφη τους από την Καλαμπάκα, όλες φοιτήτριες. Οι ίδιες λίγα λεπτά πριν ξεκινήσουν το ταξίδι ανάρτησαν βίντεο στα μέσα κοινωνικής δικτύωσης σχολιάζοντας την καθυστέρηση των δρομολογίων της Hellenic Train. «Ήρθαν για τις Απόκριες και τις πήγε ο πατέρας τους μέχρι το τρένο για να ταξιδέψουν για Θεσσαλονίκη. Δυστυχώς η μοίρα τους γράφτηκε στα Τέμπη και τελειώσανε. Δεν ξέρουμε… καήκανε;», δήλωσε στον ΣΚΑΪ ο παππούς των δύο κοριτσιών. Η μητέρα της ξαδέρφης των δίδυμων κοριτσιών μιλώντας στον ΑΝΤ1 σημείωσε ότι δεν έχει γίνει ταυτοποίηση των κοριτσιών και πρόσθεσε ότι όλες πήγαιναν στη Θεσσαλονίκη για τις σπουδές τους. «Ήταν πάρα πολύ δεμένες, δύο δίδυμες και η ξαδελφούλα τους» δήλωσε η ίδια και πρόσθεσε ότι ενημερώθηκαν από τις ιστοσελίδες. «Η πρώτη κίνηση που κάναμε ήταν να πάμε στο σημείο της τραγωδίας. Φύγαμε όλοι, νύχτα, πήγαμε εκεί, αλλά δεν μας άφηναν, τίποτα. Ούτε να περάσουμε, τίποτα. Είχαν κλείσει την κυκλοφορία», δήλωσε η ίδια και πρόσθεσε ότι τελευταία φορά που μίλησε με το παιδί της ήταν στις 23:30 με μηνύματα. «Μου έγραψε ότι στις 00:30 θα έφτανε Θεσσαλονίκη», σημείωσε η ίδια."
avgi.gr,https://www.avgi.gr//koinonia/441271_nea-48ori-apergia-sta-trena-sabbatokyriako, ΚΟΙΝΩΝΙΑ, Τέμπη / Νέα 48ωρη απεργία στα τρένα το Σαββατοκύριακο,04.03.23 08:30,Αυγή Newsroom,"Την επέκταση των κινητοποιήσεων, για την τραγωδία στα Τέμπη αποφάσισαν τα 3 σωματεία που δραστηριοποιούνται στη Hellenic Train, που προκήρυξαν ομόφωνα χθες νέα 48ώρη απεργία.  Όπως αναφέρεται στην σχετική ανακοίνωση της ΤΡΑΙΝΟΣΕ την  Κυριακή 5 Μαρτίου, στις 11 το πρωί θα πραγματοποιηθεί συλλαλητήριο στην πλατεία Συντάγματος. Λόγω της απεργίας όλα τα δρομολόγια της Hellenic Train αναστέλλονται για το Σάββατο 4/3 και την Κυριακή 5/3. «Έντεκα συνάδελφοί μας και δεκάδες επιβάτες έχασαν την ζωή τους, υπό πρωτοφανείς συνθήκες. Δεκάδες οικογένειες θρηνούν την απώλεια των παιδιών, των συγγενών και των φίλων τους» τονίζουμε μεταξύ άλλων τα σωματεία εργαζομένων. Παράλληλα απαιτούν «από όλους τους αρμόδιους φορείς να προχωρήσουν άμεσα στη λήψη των σχετικών μέτρων, προκειμένου να αποκατασταθεί η ασφάλεια στον ελληνικό σιδηρόδρομο, με σκοπό να μη βιώσουν ξανά εργαζόμενοι και συμπολίτες μας τέτοια ολέθρια τραγωδία». «Η θλίψη είναι αβάστακτη για το τραγικό συμβάν που έλαβε χώρα στα Τέμπη. Έντεκα συνάδελφοί μας και δεκάδες επιβάτες έχασαν την ζωή τους, υπό πρωτοφανείς συνθήκες. Δεκάδες οικογένειες θρηνούν την απώλεια των παιδιών, των συγγενών και των φίλων τους. Άλλοι ψάχνουν ακόμα στα αποκαΐδια, με την ελπίδα να τους βρουν ζωντανούς... Οι λέξεις δεν είναι ικανές για να περιγράψουν τον ανείπωτο πόνο που επικρατεί μεταξύ σιδηροδρομικών, εργαζόμενων και μη. Έχει πλέον εξαντληθεί η ανοχή μας στην απάθεια όλων των αρμοδίων φορέων οι οποίοι επιλέγουν συνειδητά να αγνοούν, επί σειρά ετών, τα αιτήματα και τις προειδοποιήσεις μας! Σε συνέχεια της συνέλευσης  που πραγματοποίησαν τα 3 σωματεία που δραστηριοποιούνται στη Hellenic Train, παρουσία των εργαζομένων, αποφασίστηκε ομόφωνα η επέκταση των κινητοποιήσεων με κήρυξη 48ωρης απεργίας. Την Κυριακή 5 Μαρτίου, στις 11 το πρωί θα πραγματοποιηθεί συλλαλητήριο στην πλατεία Συντάγματος. Απαιτούμε από όλους τους αρμόδιους φορείς να προχωρήσουν άμεσα στη λήψη των σχετικών μέτρων, προκειμένου να αποκατασταθεί η ασφάλεια στον ελληνικό σιδηρόδρομο, με σκοπό να μη βιώσουν ξανά εργαζόμενοι και συμπολίτες μας τέτοια ολέθρια τραγωδία. Εκφράζουμε την αμέριστη συμπαράσταση μας στις οικογένειες των θυμάτων και ΔΕΝ ΞΕΧΝΑΜΕ!!! Σας καλούμε όλους να συμμετέχετε στο συλλαλητήριο της Κυριακής ώστε να αποδοθεί ο ελάχιστος φόρος τιμής προς τους συμπολίτες και συνάδελφους που χάθηκαν με τόσο άδικο τρόπο. Μετρηθήκαμε και είμαστε λιγότεροι…»."
avgi.gr,https://www.avgi.gr//editorial/441213_ta-paidia-den-tha-xehasoyn, EDITORIAL, Τα παιδιά δεν θα ξεχάσουν,04.03.23 07:00,Αυγή Newsroom,"Τα παιδιά δεν κάνουν λάθος. Δεν υποτάσσονται. Δεν καπελώνονται. Έτσι, γέμισαν χθες οι δρόμοι σε όλη τη χώρα. Δεκάδες χιλιάδες μαθητές σε κάθε σημείο της Ελλάδας διαμηνύουν λιτά και ξεκάθαρα: Δεν θα ξεχάσουμε. Ο θρήνος και το πένθος γίνονται θυμός, οργή και αίτημα για αλήθεια και δικαιοσύνη. Οργή για μια τραγωδία που δεν έγινε τυχαία. Ένα έγκλημα που είχε προαναγγελθεί, ωστόσο οι αρμόδιοι κωφεύουν, όταν δεν προκαλούν με ψέματα και εξοργιστικές δηλώσεις, όπως «διασφαλίζουμε την ασφάλεια» στα τρένα. Η επικοινωνιακή διαχείριση κατέρρευσε εν μια νυκτί. Το επιχείρημα του «τραγικού ανθρώπινου λάθους» έπεσε στο κενό, δεν έπεισε κανέναν. Το πένθος και η σιωπή ως σεβασμός απέναντι στους νεκρούς και εκείνους που έμειναν πίσω δεν σημαίνουν λήθη ούτε συγχώρεση. Καμία εμπιστοσύνη δεν έχει η νέα γενιά σε ένα κράτος που την έχει τσακίσει. Πώς να πιστέψει κανείς ότι αυτοί που έχουν μετατρέψει τη συγκάλυψη σε έξη θα ρίξουν φως και θα αποδοθούν ευθύνες. Οι ελεγχόμενοι δεν ελέγχουν τον εαυτό τους. Μόνο απέχθεια για τα παρασυστήματα του συστήματος Μητσοτάκη που δεν διστάζουν να σκυλεύσουν συγγενείς νεκρών, να επιτεθούν στους εργαζόμενους, να συμψηφίσουν φυσικές καταστροφές και εθνικές τραγωδίες, ενώ στα Τέμπη ακόμη βασιλεύει η οσμή του θανάτου. Τα παιδιά τούς φοβίζουν γιατί δεν μένει τίποτα πια να χάσουν, αφού η ζωή τους μοιάζει υποθηκευμένη. Αυτά τα παιδιά θα ξελασπώσουν το μέλλον για όλους μας."
avgi.gr,https://www.avgi.gr//parapolitika/441218_i-amihania-tis-otan-rotithike-apo-bbc-gia-ta-tempi-binteo, ΠΑΡΑΠΟΛΙΤΙΚΑ, Ζωή Ράπτη / Η αμηχανία της όταν ρωτήθηκε από το BBC για τα Τέμπη (βίντεο),03.03.23 23:39,Αυγή Newsroom,"Σε μεγάλη αμηχανία περιήλθε η υφυπουργός Υγείας Ζωή Ράπτη, σε ερώτηση δημοσιογράφου του BBC σχετικά με την πολύνεκρη τραγωδία στα Τέμπη και την απονομή ευθυνών. Πιο συγκεκριμένα, η ερώτηση έγινε από δημοσιογράφο του BBC, ο οποίος έθεσε το ερώτημα και τον προβληματισμό που έχει κάθε κοινός νους, ότι δηλαδή πώς γίνεται η ευθύνη για τέτοια μεγάλη τραγωδία να εξαντλείται σε ένα άτομο. «Η ευθύνη δεν μπορεί να εξαντλείται σε ένα πρόσωπο καθώς πολλοί λένε σήμερα στην Ελλάδα ότι η κυβέρνησή σας έχει ένα ελλιπές ηλεκτρονικό σύστημα σηματοδότησης και πάρα πολλοί άνθρωποι έχουν πεθάνει» ρώτησε ο δημοσιογράφος. Η υφυπουργός Υγείας αναπαρήγαγε το αφήγημα περί ατομικής ευθύνης και όντας σε αμηχανία είπε ότι ήταν «προσωπικό λάθος» και συμπλήρωσε ότι την απονομή των ευθυνών θα την κάνουν οι αρμόδιες αρχές. Προσέξτε εδώ πως τους κόβεται ο αέρας όταν απέναντι τους δεν είναι ο Πορτοσάλτε και ο Αυτιάς. Η Ράπτη βέβαια εδώ πάλι αποποίηση ευθύνης πάει να κάνει αλλά φαίνεται σαν βρεγμένη γάτα μπροστά στον ρεπόρτερ του BBC. #τεμπηpic.twitter.com/SSB03S4Zzt "
avgi.gr,https://www.avgi.gr//koinonia/441215_i-proeidopoiisi-gia-tis-elleipseis-se-exoplismo-kai-prosopiko, ΚΟΙΝΩΝΙΑ, Ελεγκτές Εναέριας Κυκλοφορίας / Η προειδοποίηση για τις ελλείψεις σε εξοπλισμό και προσωπικό,03.03.23 23:00,Αυγή Newsroom,"Η πολύνεκρη τραγωδία στα Τέμπη έχει σοκάρει την ελληνική κοινωνία, η οποία ζητάει απαντήσεις για την κατάσταση των εγκαταστάσεων και την έννοια της ασφάλειας σε ότι αφορά το μείζον ζήτημα των μεταφορών. Σε αυτή την πολύ σημαντική δημόσια συζήτηση εξέδωσε ανακοίνωση η Ένωση Ελεγκτών Εναέριας Κυκλοφορίας Ελλάδος, η οποία αναφέρει ότι «για μια ακόμη φορά αποδεικνύεται ότι οι ελλείψεις σε προσωπικό και σύγχρονη υλικοτεχνική υποδομή, σε οποιονδήποτε φορέα και ειδικότερα στον χώρο των μεταφορών, μπορούν να αποβούν καταστροφικές». Παράλληλα, η ανακοίνωση αναφέρει «έχοντας πλήρη επίγνωση των παραπάνω και με αίσθημα ευθύνης για τη διατήρηση σε υψηλό επίπεδο της ασφάλειας, έχουμε επισημάνει πολλές φορές, σε όλους τους αρμόδιους, τις σημαντικές ελλείψεις σε σύγχρονο εξοπλισμό και προσωπικό που ταλανίζουν την εναέρια κυκλοφορία διαχρονικά» Τέλος η ανακοίνωση της Ένωσης Ελεγκτών Εναέριας Κυκλοφορίας Ελλάδος καταλήγει ««Ελπίζουμε το τελευταίο θλιβερό δυστύχημα να αποτελέσει εφαλτήριο για την ανάληψη των απαιτούμενων πρωτοβουλιών εκ μέρους των υπευθύνων, προκειμένου να αποφευχθούν παρόμοια συμβάντα στο μέλλον». Ολόκληρη η ανακοίνωση «Για μια ακόμη φορά αποδεικνύεται ότι οι ελλείψεις σε προσωπικό και σύγχρονη υλικοτεχνική υποδομή, σε οποιονδήποτε φορέα και ειδικότερα στον χώρο των μεταφορών, μπορούν να αποβούν καταστροφικές. Έχοντας πλήρη επίγνωση των παραπάνω και με αίσθημα ευθύνης για τη διατήρηση σε υψηλό επίπεδο της ασφάλειας, έχουμε επισημάνει πολλές φορές, σε όλους τους αρμόδιους, τις σημαντικές ελλείψεις σε σύγχρονο εξοπλισμό και προσωπικό που ταλανίζουν την εναέρια κυκλοφορία διαχρονικά. Θα συνεχίσουμε να αγωνιζόμαστε για να υλοποιηθούν το ταχύτερο δυνατό οι απαραίτητες αναβαθμίσεις των κρίσιμων συστημάτων και η πρόσληψη ικανού αριθμού ελεγκτών εναέριας κυκλοφορίας για την αντιμετώπιση της διαρκώς αυξανόμενης αεροπορικής κίνησης». «Ελπίζουμε το τελευταίο θλιβερό δυστύχημα να αποτελέσει εφαλτήριο για την ανάληψη των απαιτούμενων πρωτοβουλιών εκ μέρους των υπευθύνων, προκειμένου να αποφευχθούν παρόμοια συμβάντα στο μέλλον»."
avgi.gr,https://www.avgi.gr//koinonia/441214_den-eftasan-pote-xeheilise-i-orgi-stoys-dromoys-olis-tis-horas, ΚΟΙΝΩΝΙΑ, Τέμπη / «Δεν έφτασαν ποτέ» - Ξεχείλισε η οργή στους δρόμους όλης της χώρας,03.03.23 22:47,Αυγή Newsroom,"Οι κινητοποιήσεις για το τραγικό δυστύχημα στα Τέμπη συνεχίστηκαν δυναμικά και την Παρασκευή (3/3) σε μεγάλες πόλεις της χώρας, με πλήθος κόσμου να διαδηλώνει για τα αίτια και τους πραγματικούς υπεύθυνους της τραγωδίας. «Κάποιοι δεν έφτασαν ποτέ» ήταν ένα από τα συνθήματα, με την αστυνομία να απαντά για ακόμα μια φορά απάντησε με χρήση χημικών.  Το απόγευμα στο Σύνταγμα πραγματοποιήθηκε σιωπηρή διαμαρτυρία. Οι συμμετέχοντες κρατούσαν μαύρα μπαλόνια κι είχαν σχηματίσει με κεράκια τη φράση «Πάρε με όταν φτάσεις». Τα ίδια λόγια είχαν και σε αυτοκόλλητο κολλημένο στο πέτο. «Πενθούμε για τους νεκρούς και ζητάμε να μάθουν την αλήθεια», ανέφερε μεταξύ άλλων στο κάλεσμά της η Αλληλεγγύη για Όλους. Παράλληλα φοιτητές και συλλογικότητες κάλεσαν σε συγκέντρωση στα Προπύλαια και ακολούθησε πορεία προς το Σύνταγμα. Η αστυνομία είχε ήδη ισχυρή παρουσία στο σημείο και προκλητική στάση, ενώ όταν τους επιτέθηκε μια μικρή ομάδα διαδηλωτών απάντησαν αμέσως με χημικά, δακρυγόνα και κρότου λάμψης, χωρίς να υπολογίσουν αν ο κόσμος θα μπορεί να φύγει από το σημείο με ασφάλεια. Ξύλο και χημικά από τα ΜΑΤ στους διαδηλωτές #Τεμπη pic.twitter.com/OuY6BdJNgJ  Μάλιστα έριξαν χημικά ακόμα και μέσα στο κομμάτι που είναι οι δημοσιογράφοι και οι φωτορεπόρτερ, ενώ μηχανάκια της ομάδας ΔΙΑΣ πέρασαν μέσα από τους διαδηλωτές. Η αστυνομία με διμοιρίες ΥΜΕΤ από την αρχή είχαν δείξει τις προθέσεις τους όταν κατευθύνθηκαν προς τους συγκεντρωμένους της σιωπηρής διαμαρτυρίας, με διάθεση απώθησης. Λίγο αργότερα επανήλθαν στις θέσεις τους αλλά φόρεσαν μάσκες.  Προκλητική στάση της αστυνομίας στη σιωπηρή διαμαρτυρία στο Σύνταγμα #Τεμπη pic.twitter.com/UT5j37enMF  Στη Θεσσαλονίκη η μαζική πορεία, που πραγματοποιήθηκε το απόγευμα και με την οποία πλήθος κόσμου ζήτησε την απόδοση ευθυνών δέχθηκε και αυτή την επίθεση με χημικά και βομβίδες κρότου-λάμψης από τη ΕΛ.ΑΣ. Η πορεία στην οποία καλούσαν φοιτητικοί σύλλογοι και συλλογικότητες ξεκίνησε από την Καμάρα και λίγο αργότερα, η αστυνομία προχώρησε σε εκτεταμένη χρήση χημικών. Στην Λάρισα η αστυνομία έκανε χρήση κρότου λάμψης και χημικών για να διαλύσει την μαζική συγκέντρωση των νέων ανθρώπων, που συγκεντρώθηκαν το απόγευμα της Παρασκευής. Μάλιστα, οι αστυνομικές δυνάμεις έριξαν χημικά στον κόσμο και στον σταθμό του ΟΣΕ, που είναι λίγα μόνο λεπτά από τον τόπο του δυστυχήματος Πριν διαλυθεί η πορεία από τις αστυνομικές δυνάμεις, η μαζικότητα του κόσμου ήταν πολύ μεγάλη. Η εθνική τραγωδία στα Τέμπη, έχει δημιουργήσει οργή και θυμό στη κοινωνία και κυρίως τη νέα γενιά. Μαζικές κινητοποιήσεις πραγματοποιήθηκαν ωστόσο και μέσα στην ημέρα. Με μαύρα μπαλόνια και πανό, βουβοί και με θλιμμένα μάτια, μαθητές και μαθήτριες, φοιτητές και φοιτήτριες συγκεντρώθηκαν στα Προπύλαια σε μια σεμνή αλλά γεμάτη οργή διαμαρτυρία για το σιδηροδρομικό δυστύχημα των Τεμπών. Από εκεί ξεκίνησαν πορεία στο κέντρο της Αθήνας, ενώ φτάνοντας έξω από τη Βουλή έκαναν καθιστική διαμαρτυρία και κράτησαν ενός λεπτού σιγή για τα θύματα της τραγωδίας.  «Το έγκλημα αυτό να μη συγκαλυφθεί - ολων των νεκρών να γίνουμε φωνή» #Τεμπη_Τραγωδια #Τεμπη https://t.co/fWQWx5t48k pic.twitter.com/QgpqjI6l7h  Καθιστική διαμαρτυρία κι ενός λεπτού σιγή έξω απ τη Βουλή από χιλιάδες φοιτητές και μαθητές #Τέμπη #Τεμπη_Τραγωδία https://t.co/OTE1vOC6tn pic.twitter.com/DAKrROZOSS  Στη συνέχεια η πορεία κατέληξε στα γραφεία της Hellenic Train στη λεωφόρο Συγγρού. Εκεί, έξω από τα γραφεία της εταιρείας, οι διαδηλωτές έγραψαν με κόκκινη μπογιά τη λέξη «δολοφόνοι» και άνοιξαν μαύρο πανό στη μνήμη των νεκρών. Χιλιάδες έκλεισαν την Πανεπιστημίου και ξεκίνησαν πορεία στη Βουλή. «Να γίνουμε των νεκρών η φωνή», «Το πάμε κι οπου βγει - δεν βγαίνει πουθενά,  μόνο τραγωδίες το σύστημα γεννά»,  «Κέρδη βαμμένα στων φοιτητών το αίμα» τα συνθήματα που φώναζαν οι διαδηλωτές. «Αυτό το έγκλημα δεν πρέπει να συγκαλυφθεί, πρέπει να αποδοθούν οι ευθύνες» τόνισε στο avgi.gr η Γεωργία Τσαγκάρη, πρόεδρος του Φοιτητικού Συλλόγου της Παντείου. «Αυτό το έγκλημα δεν πρέπει να συγκαλυφθεί» - Τεράστια κινητοποίηση μαθητών και φοιτητών στα Προπύλαια #Τεμπη_Τραγωδια #Τεμπη https://t.co/fWQWx5t48k pic.twitter.com/RgY5oGKFqU  Μαζική συγκέντρωση μαθητών και φοιτητών πραγματοποιήθηκε και στην κεντρική πλατεία της Λάρισας. «Στείλε μου όταν φτάσεις, Οκ Μαμά», αναφέρει ένα από τα πανό. Τη συγκέντρωση διοργάνωσαν φοιτητικοί σύλλογοι, αλλά και η Συντονιστική Επιτροπή Μαθητών Λάρισας. Μετά το τέλος της συγκέντρωσης πραγματοποιήθηκε πορεία προς τον ΟΣΕ . Στον Βόλο, εκατοντάδες φοιτητές και μαθητές συμμετείχαν στο συλλαλητήριο για το τραγικό σιδηροδρομικό δυστύχημα στα Τέμπη. Η συγκέντρωση πραγματοποιήθηκε στη Θόλο του Πανεπιστημίου Θεσσαλίας και αμέσως μετά ακολούθησε πορεία. «Πες στον μπαμπά να μην ξεκινήσει», έγραφε το πλακάτ που κρατούσε νεαρή μαθήτρια με μαύρα ρούχα στην κεφαλή της πορείας. Στην Πάτρα σημειώθηκε συγκέντρωση διαμαρτυρίας στην πλατεία Γεωργίου και πορεία στους κεντρικούς δρόμους της πόλης από μαθητές και φοιτητές. "
avgi.gr,https://www.avgi.gr//koinonia/441212_peftei-i-aylaia-ton-ereynon-tragikes-skines-sto-lixiarheio-larisas, ΚΟΙΝΩΝΙΑ, Τέμπη / Πέφτει η αυλαία των ερευνών - Τραγικές σκηνές στο Ληξιαρχείο Λάρισας,03.03.23 22:35,Αυγή Newsroom,"Η πολύνερκη τραγωδία στα Τέμπη έχει συνταράξει την ελληνική κοινωνία, η οποία σοκαρισμένη περιμένει απαντήσεις για τους δεκάδες νεκρούς που «έφυγαν» άδικα. Σιγά - σιγά πέφτει η αυλαία στις έρευνες των αρχών στα συντρίμμια καθώς το πρωί του Σαββάτου αναμένεται να ολοκληρωθούν. Τα βαγόνια και οι λαμαρίνες απομακρύνονται από τους γερανούς, φορτώνονται σε τράκτορες και θα μεταφερθούν σε προκαθορισμένο χώρο στην περιοχή της Κούλουρης για την πραγματογνωμοσύνη και τις έρευνες της Αστυνομίας. Η διαδικασία θα συνεχιστεί και το πρωί του Σαββάτου για να μπορούν να βλέπουν καλύτερα οι πυροσβέστες για κάθε λαμαρίνα που απομακρύνεται, ώστε να μπορούν να κάνουν έναν τελευταίο έλεγχο από κάτω για τυχόν ανεύρεση άλλων ανθρωπίνων μελών και βιολογικών υλικών που τυχόν βοηθήσουν στην ολοκλήρωση της διαδικασίας ταυτοποίησης των θυμάτων μέσω των εργαστηρίων. Σε ό,τι αφορά την μαύρη λίστα των νεκρών, σύμφωνα με τη Διεύθυνση Εγκληματολογικών Ερευνών έχουν ταυτοποιηθεί 54 άτομα. Πιο συγκεκριμένα, από τα γενετικά υλικά 56 συγγενών προέκυψαν 54 ταυτοποιήσεις θυμάτων και οι νεκροί είναι 57 έως αυτή την στιγμή. Αυτό σημαίνει ότι τουλάχιστον τρεις άνθρωποι δεν κατέστη δυνατό να ταυτοποιηθούν ενώ από το σημείο της τραγωδίας σήμερα παρελήφθη ακόμη ένας σάκος με τουλάχιστον τρία γενετικά δείγματα. Εκτιμάται ότι μέχρι αύριο το πρωί θα έχει καταστεί δυνατό να βγουν συμπεράσματα και γι’ αυτά τα πρόσθετα ευρήματα, ωστόσο εκτιμάται πως ο αριθμός των θυμάτων μπορεί και να ανέβει και δυστυχώς για κάποιους μπορεί η ταυτοποίηση να καταστεί αδύνατη ίσως λόγω εξαΰλωσης. Η προσπάθεια πάντως θα συνεχιστεί με γνώμονα όλοι οι συγγενείς των θυμάτων να πάρουν τις απαντήσεις που αγωνιωδώς αναζητούν. Παράλληλα, σε ότι αφορά τη διαδικασία ενημέρωσης των συγγενών των θυμάτων, ειδικοί ψυχολόγοι «χειρίζονται» αυτή την τρομερά επίπονη υπόθεση. Ταυτόχρονα, στα νοσοκομεία βρίσκονται  48 τραυματίες που νοσηλεύονται σε νοσοκομεία,  ενώ επτά πολυτραυματίες βρίσκονται σε Μονάδες Εντατικής Θεραπείας. Την ίδια στιγμή τραγικές σκηνές εκτυλίσσονται στο Ληξιαρχείο Λάρισας, από όπου εκδίδονται τα πιστοποιητικά θανάτου, ενώ απέραντη θλίψη και οργή επικρατεί στους συγγενείς των θυμάτων. Συγγενείς και φίλοι αγνοούμενων επιβατών μίλησαν για τους δικούς τους ανθρώπους. «Σε ένα μήνα θα είχε γενέθλια, θα έκλεινε τα 23», λέει στην ΕΡΤ μία μητέρα για τον γιο της και απευθύνει έκκληση. «Το εισιτήριό του ήταν βαγόνι 5 θέση 22. Δεν είναι ανάμεσα στους τραυματίες, δεν είναι ανάμεσα στους αγνοούμενους, προς το παρόν. Δεν έχουμε καμία ενημέρωση για το πού βρίσκεται. Ήταν σε ένα βαγόνι από το οποίο σώθηκαν πολλά παιδιά. Δεν ξέρω αν ήταν στη θέση του την ώρα της σύγκρουσης ή αν είχε σηκωθεί να πάει προς το κυλικείο». «Πήγε στην Αθήνα να πάρει ένα δίπλωμα και δεν ξαναγύρισε ποτέ», λέει ο αδελφός ενός άλλου αγνοούμενου. «Εμείς δεν τον βρίσκουμε πουθενά, τον ψάχνουμε, η οικογένεια δεν ξέρει τίποτα, η αστυνομία δεν μπορεί να πει τίποτα. Η αστυνομία δε μπορεί να πει τίποτα»."
avgi.gr,https://www.avgi.gr//koinonia/441211_48ori-apergia-sta-trena-kai-syllalitirio-tin-kyriaki-sto-syntagma, ΚΟΙΝΩΝΙΑ, Τέμπη / 48ωρη απεργία στα τρένα και συλλαλητήριο την Κυριακή στο Σύνταγμα,03.03.23 22:17,Αυγή Newsroom,"Την επέκταση των κινητοποιήσεων, για την τραγωδία στα Τέμπη αποφάσισαν τα 3 σωματεία που δραστηριοποιούνται στη Hellenic Train, που προκήρυξαν ομόφωνα 48ώρη απεργία.  Όπως αναφέρεται στην σχετική ανακοίνωση της ΤΡΑΙΝΟΣΕ την  Κυριακή 5 Μαρτίου, στις 11 το πρωί θα πραγματοποιηθεί συλλαλητήριο στην πλατεία Συντάγματος. Λόγω της απεργίας όλα τα δρομολόγια της Hellenic Train αναστέλλονται για το Σάββατο 4/3 και την Κυριακή 5/3. «Έντεκα συνάδελφοί μας και δεκάδες επιβάτες έχασαν την ζωή τους, υπό πρωτοφανείς συνθήκες. Δεκάδες οικογένειες θρηνούν την απώλεια των παιδιών, των συγγενών και των φίλων τους» τονίζουμε μεταξύ άλλων τα σωματεία εργαζομένων. Παράλληλα απαιτούν «από όλους τους αρμόδιους φορείς να προχωρήσουν άμεσα στη λήψη των σχετικών μέτρων, προκειμένου να αποκατασταθεί η ασφάλεια στον ελληνικό σιδηρόδρομο, με σκοπό να μη βιώσουν ξανά εργαζόμενοι και συμπολίτες μας τέτοια ολέθρια τραγωδία». Η ανακοίνωση της Πανελλήνιας Ένωσης Προσωπικού ΤΡΑΙΝΟΣΕ  «Η θλίψη είναι αβάστακτη για το τραγικό συμβάν που έλαβε χώρα στα Τέμπη. Έντεκα συνάδελφοί μας και δεκάδες επιβάτες έχασαν την ζωή τους, υπό πρωτοφανείς συνθήκες. Δεκάδες οικογένειες θρηνούν την απώλεια των παιδιών, των συγγενών και των φίλων τους. Άλλοι ψάχνουν ακόμα στα αποκαΐδια, με την ελπίδα να τους βρουν ζωντανούς... Οι λέξεις δεν είναι ικανές για να περιγράψουν τον ανείπωτο πόνο που επικρατεί μεταξύ σιδηροδρομικών, εργαζόμενων και μη. Έχει πλέον εξαντληθεί η ανοχή μας στην απάθεια όλων των αρμοδίων φορέων οι οποίοι επιλέγουν συνειδητά να αγνοούν, επί σειρά ετών, τα αιτήματα και τις προειδοποιήσεις μας! Σε συνέχεια της συνέλευσης  που πραγματοποίησαν τα 3 σωματεία που δραστηριοποιούνται στη Hellenic Train, παρουσία των εργαζομένων, αποφασίστηκε ομόφωνα η επέκταση των κινητοποιήσεων με κήρυξη 48ωρης απεργίας. Την Κυριακή 5 Μαρτίου, στις 11 το πρωί θα πραγματοποιηθεί συλλαλητήριο στην πλατεία Συντάγματος. Απαιτούμε από όλους τους αρμόδιους φορείς να προχωρήσουν άμεσα στη λήψη των σχετικών μέτρων, προκειμένου να αποκατασταθεί η ασφάλεια στον ελληνικό σιδηρόδρομο, με σκοπό να μη βιώσουν ξανά εργαζόμενοι και συμπολίτες μας τέτοια ολέθρια τραγωδία. Εκφράζουμε την αμέριστη συμπαράσταση μας στις οικογένειες των θυμάτων και ΔΕΝ ΞΕΧΝΑΜΕ!!! Σας καλούμε όλους να συμμετέχετε στο συλλαλητήριο της Κυριακής ώστε να αποδοθεί ο ελάχιστος φόρος τιμής προς τους συμπολίτες και συνάδελφους που χάθηκαν με τόσο άδικο τρόπο. Μετρηθήκαμε και είμαστε λιγότεροι…»"
avgi.gr,https://www.avgi.gr//athlitika/441210_pano-me-minyma-symparastasis-gia-tin-ellada, ΑΘΛΗΤΙΚΑ, Φενέρ / Το πανό με το μήνυμα συμπαράστασης για την Ελλάδα,03.03.23 21:59,Αυγή Newsroom,"Πανό με μήνυμα συμπαράστασης στην Ελλάδα αναφορικά με την τραγωδία στα Τέμπη, ανέβηκε στο γήπεδο της τουρκικής ομάδας μπάσκετ Φενέρμπαχτσε. «Ελλάδα είμαστε μαζί σου», αναφέρει το μήνυμα συμπαράστασης στον αγώνα της Φενέρμπαχτσε με τη Βίρτους Μπολόνια για την Euroleague. Δίπλα υπάρχουν οι σημαίες της Τουρκίας και της Ελλάδας. Υπενθυμίζεται ότι στη Φενέρ η οποία εξέδωσε και ανακοίνωση συμπαράστασης προς την Ελλάδα για την τραγωδία, προπονητής είναι ο Δημήτρης Ιτούδης και σε αυτή παίζουν οι διεθνείς Νικ Καλάθης και Τάιλερ Ντόρσεϊ. Ελλάδα είμαστε μαζί σου. La gente se quiere y esto es una prueba de valor. Ojalá no pase solo cuando las cosas van mal. Haydi! Πάμε! Vamos! pic.twitter.com/6nz0IcmWc5 "
avgi.gr,https://www.avgi.gr//koinonia/441209_i-sygklonistiki-parembasi-tis-miteras-toy-iasona-sto-syntagma, ΚΟΙΝΩΝΙΑ, Τροχαίο στη Βουλή / Η συγκλονιστική παρέμβαση της μητέρας του Ιάσονα στο Σύνταγμα,03.03.23 21:53,Αυγή Newsroom,"Συγκλονίζει η ομιλία της μητέρας του Ιάσονα, του 23χρονου που σκότωσε ο οδηγός της Μπακογιάννη μπροστά στη Βουλή. Η ίδια βρέθηκε σήμερα στις κινητοποιήσεις μαζί με πλήθος κόσμου που διαδήλωσαν για την τραγωδία στα Τέμπη. Έχοντας στο πέτο της ένα αυτοκόλλητο με την φράση «Πάρε με όταν φτάσεις» μίλησε στους συγκεντρωμένους καλώντας τους νέους να μιλήσουν, για «να αλλάξει κάτι», αφού όπως είπε «δικαιοσύνη για τα τροχαία δεν υπάρχει».  Μόλις τελείωσε την συγκινητική ομιλία της οι διαδηλωτές άρχισαν να φωνάζουν το σύνθημα «Με αγώνες τιμάμε τους νεκρούς μας». «Είμαι η μαμά του Ιάσονα που χάθηκε μπροστά στη Βουλή γιατί ένας ασυνείδητος οδηγός αποφάσισε να κάνει μια παρανομία. Δυστυχώς οι νόμοι στην Ελλάδα για τα τροχαία είναι μηδέν. Αν θες να σκοτώσεις άνθρωπο, να τον σκοτώσεις με τροχαίο, δεν θα πάθεις απολύτως τίποτα. Δεν θα πας φυλακή και οι νόμοι δεν αλλάζουν, γιατί τους συμφέρει (...)  Δεν υπάρχει δικαιοσύνη στα τροχαία» είπε η μητέρα του Ιάσονα. Και πρόσθεσε μεταξύ άλλων: «Κυκλοφορείς στους δρόμους και σκοτώνεις. Εγώ έχω δει ακριβώς πως δολοφονήθηκε το παιδί μου. Το είδε όλη η Ελλάδα. Όπως είδαν όλοι πως δολοφονήθηκαν αυτά τα παιδιά στα Τέμπη. Και δεν θα γίνει τίποτα, αν δεν αρχίσουμε να φωνάζουμε. Εσείς οι νέοι μιλήστε, φωνάξτε. Να αλλάξει κάτι».  Βίντεο Κώστας Παπαντωνίου"
avgi.gr,https://www.avgi.gr//koinonia/441207_den-leitoyrgei-oyte-kainoyrio-systima-radioepikoinonias-oi-nees-apokalypseis, ΚΟΙΝΩΝΙΑ, Τέμπη / Δεν λειτουργεί ούτε το καινούριο σύστημα ραδιοεπικοινωνίας - Οι νέες αποκαλύψεις,03.03.23 21:20,Αυγή Newsroom,"Σοβαρά ερωτήματα προκύπτουν από τις νέες αποκαλύψεις σχετικά με τον ΟΣΕ και την Hellenic Train, με φόντο το τραγικό δυστύχημα στα Τέμπη το οποίο είχε ως αποτέλεσμα τον θάνατο δεκάδων ανθρώπων. Σύμφωνα με το OPEN η Hellenic Train αν και παρέλαβε το σύστημα ραδιοεπικοινωνίας μεταξύ συρμών και σταθμών, GSMR, δεν αντικατέστησε το παλιό σύστημα που λειτουργεί μέχρι και σήμερα. Το έγγραφο με ημερομηνία 18 Αυγούστου 2022 που παρουσιάζει το τηλεοπτικό κανάλι, έχει χαρακτηριστεί ως «εξαιρετικά επείγον». Έχει αποστολέα τη διεύθυνση πραγματισμού και υποστήριξης κυκλοφορίας του ΟΣΕ, φέρει την υπογραφή του πρώην πλέον διευθύνοντα σύμβουλου του ΟΣΕ Σπύρου Πατέρα, και έχει αποδέκτη τη Hellenic Train. Με το εν λόγω έγγραφο ο ΟΣΕ ζητούσε από την Hellenic Train να θέσει σε εφαρμογή το σύγχρονο σύστημα ραδιοεπικοινωνίας που καλύπτει όλη τη διαδρομή από την Πάτρα στην Αθήνα, από την Αθήνα στη Θεσσαλονίκη και από εκεί μέχρι τον Προμαχώνα. Η Hellenic Train από την πλευρά της πρόβαλε αντιρρήσεις, υποστηρίζοντας πως το προσωπικό της δεν έχει εκπαιδευτεί. Αξίζει δε να σημειωθεί ότι ο ΟΣΕ στο έγγραφο αυτό επισημαίνει ότι όλο το προσωπικό έχει εκπαιδευτεί στο GSMR με δική του ευθύνη και δίνει παράταση εφαρμογής του συστήματος έως τις 30 Νοεμβρίου του 2022. Σημειώνεται ότι μέχρι και σήμερα, οι συρμοί και οι σταθμοί επικοινωνούν με το παλιό σύστημα VHF το οποίο δεν πιάνει σε κάθε σημείο. Το GSMR αποτελεί το πιο σύγχρονο σύστημα επικοινωνίας καθώς σύμφωνα με το ρεπορτάζ του OPEN δίνεται η δυνατότητα ακόμη να ακινητοποιηθεί το τρένο, ενώ πιάνει σε κάθε σημείο της χώρας, ακόμη και εντός των σηράγγων."
avgi.gr,https://www.avgi.gr//koinonia/441202_ezisa-deyteri-gaza-apokalyptei-palaistinios-giatros, ΚΟΙΝΩΝΙΑ, Τέμπη / «Έζησα δεύτερη Γάζα» αποκαλύπτει Παλαιστίνιος γιατρός ,03.03.23 21:10,Αυγή Newsroom,"Η πολύνεκρη τραγωδία στα Τέμπη έχει βυθίσει στο πένθος και την θλίψη όλη την κοινωνία. Ενδεικτικά είναι τα λόγια του Παλαιστίνιου ειδικευόμενου ορθοπεδικού χειρουργού στο Γενικό Νοσοκομείο Λάρισας Husam Naim, ο οποίος ανέφερε «όταν ήρθαν τα πρώτα ασθενοφόρα με τους τραυματίες κατάλαβα ότι έχουμε να κάνουμε με νέα παιδιά, αλλά δεν είχε αντιληφθεί το μέγεθος της τραγωδίας. Μόνο, όταν είδα τους συνάδελφους που «όλοι, μα όλοι ήταν εδώ», αντιλήφθηκα την κρισιμότητα της κατάστασης, πρόσθεσε. Σε ό,τι αφορά τις πρώτες ώρες ο Husam Naim ανέφερε ότι «επικρατούσε ένα χάος», διότι δεν ξέραμε με «τι έχουμε να κάνουμε». Μόνο όταν ήμασταν στα επείγοντα «καταλάβαμε ότι έχουμε να κάνουμε με κάτι πολύ σοβαρό». Έντονο ενδιαφέρον παρουσιάζουν και οι αντιδράσεις των ανθρώπων που ήταν στο νοσοκομείο, καθώς όπως τόνισε ο γιατρός «πολλά παιδιά ήταν σε κατάσταση σοκ και άλλοι ζητούσαν να δουν συγγενείς τους». Συγκλονιστική ήταν και η αναφορά στους νέους ανθρώπους, που όντας σε κατάσταση σοκ, αναρωτιόντουσαν «γιατρέ δεν ξέρω πως ζω ακόμα». Όταν αντιλήφθηκε το μέγεθος της τραγωδίας ο Husaim Naim είπε ότι «οι εικόνες που είδα μου θύμιζαν ότι είμαι στη Γάζα, γιατί είναι σκηνές βγαλμένες από πόλεμο, από όταν ήμουν στη Γάζα». Παράλληλα, ο Husam Naim τόνισε ότι «το πιο βαρύ κλίμα ήταν μετά όπου όλα τα ασθενοφόρα που έρχονταν ήταν γεμάτα νεκρούς, και «αυτό ήταν το πιο δύσκολο κομμάτι για εμάς, ήταν νέα παιδιά κάτω των 30 ετών». «Ήταν δύσκολη η συναισθηματική διαχείριση γιατί μιλάμε για νέους ανθρώπους», πρόσθεσε. Ταυτόχρονα, ο κ. Husam Naim, είπε ότι δεν γνώριζαν ότι πρόκειται για σύγκρουση τρένων, αλλά έδρασαν με ψυχραιμία, αποτελεσματικότητα και επαγγελματισμό. Τα παιδιά με ρωτούσαν για συγγενείς και φίλους, άλλα παιδιά ήταν σε σοκ, ήταν πολύ βαρύ το κλίμα, καταλήγει."
avgi.gr,https://www.avgi.gr//koinonia/441206_i-astynomia-dielyse-me-himika-tin-maziki-sygkentrosi, ΚΟΙΝΩΝΙΑ, Λάρισα / Η αστυνομία διέλυσε με χημικά την μαζική συγκέντρωση,03.03.23 20:58,Αυγή Newsroom,"Στην Λάρισα η αστυνομία έκανε χρήση κρότου λάμψης και χημικών για να διαλύσει την μαζική συγκέντρωση των νέων ανθρώπων. Μάλιστα, οι αστυνομικές δυνάμεις έριξαν χημικά στον κόσμο και στον σταθμό του ΟΣΕ, που είναι λίγα μόνο λεπτά από τον τόπο του δυστυχήματος Τη ίδια τακτική ακολουθεί η αστυνομία και σε άλλες πόλεις, με αποκορύφωμα την διάλυση της μαζικότατης συγκέντρωσης στην Αθήνα. Σύμφωνα με πληροφορίες άνθρωποι έτρεχαν στους δρόμους, λόγω της επιθετικότητας της αστυνομίας. Έχει σημασία να τονίσουμε ότι πριν διαλυθεί η πορεία από τις αστυνομικές δυνάμεις, η μαζικότητα του κόσμου ήταν πολύ μεγάλη. Η εθνική τραγωδία στα Τέμπη, έχει δημιουργήσει οργή και θυμό στη κοινωνία και κυρίως τη νέα γενιά.  "
avgi.gr,https://www.avgi.gr//koinonia/441200_den-eythynetai-mono-o-stathmarhis-xespoyn-oi-oikogeneies-adikohamenon-foititrion, ΚΟΙΝΩΝΙΑ, Τέμπη / «Δεν ευθύνεται μόνο ο σταθμάρχης» - Ξεσπούν οι οικογένειες αδικοχαμένων φοιτητριών,03.03.23 19:53,Αυγή Newsroom,"Το γεγονός ότι ο σταθμάρχης αντιμετωπίζει κακουργηματικές κατηγορίες δεν σημαίνει ότι απαλλάσσονται οι υπόλοιποι από τις ευθύνες τους, τονίζει η δικηγόρος Χριστίνα Μητρονάτσιου η οποία μαζί με τον Αλέξη Κούγια εκπροσωπεί τις οικογένειες των κοριτσιών από την Καλαμπάκα που έχασαν τη ζωή τους στα Τέμπη. «Θα αποδοθούν ευθύνες. Θα ερευνήσουμε την υπόθεση ως εκεί που δεν πάει», ξεκαθαρίζει η ίδια μιλώντας στο kathimerini.gr και προσθέτει ότι «ο πόνος των ανθρώπων αυτών είναι ανείπωτος. Ακόμα δεν έχει γίνει η ταυτοποίηση. Θα καταθέσουμε μηνύσεις κατά παντός υπευθύνου. Και κατά της Hellenic Train και κατά της ΤΡΑΙΝΟΣΕ. Δεν ευθύνεται μόνο ο σταθμάρχης». Υπενθυμίζεται ότι στην αμαξοστοιχία για Θεσσαλονίκη βρίσκονταν δύο δίδυμες αδερφές και η ξαδέρφη τους από την Καλαμπάκα, όλες φοιτήτριες. Οι ίδιες λίγα λεπτά πριν ξεκινήσουν το ταξίδι ανάρτησαν βίντεο στα μέσα κοινωνικής δικτύωσης σχολιάζοντας την καθυστέρηση των δρομολογίων της Hellenic Train. «Ήρθαν για τις Απόκριες και τις πήγε ο πατέρας τους μέχρι το τρένο για να ταξιδέψουν για Θεσσαλονίκη. Δυστυχώς η μοίρα τους γράφτηκε στα Τέμπη και τελειώσανε. Δεν ξέρουμε… καήκανε;», δήλωσε στον ΣΚΑΪ ο παπούς των δύο κοριτσιών. Η μητέρα της ξαδέρφης των δίδυμων κοριτσιών μιλώντας στον ΑΝΤ1 σημείωσε ότι δεν έχει γίνει ταυτοποίηση των κοριτσιών και πρόσθεσε ότι όλες πήγαιναν στη Θεσσαλονίκη για τις σπουδές τους. «Ήταν πάρα πολύ δεμένες, δύο δίδυμες και η ξαδελφούλα τους» δήλωσε η ίδια και πρόσθεσε ότι ενημερώθηκαν από τις ιστοσελίδες. «Η πρώτη κίνηση που κάναμε ήταν να πάμε στο σημείο της τραγωδίας. Φύγαμε όλοι, νύχτα, πήγαμε εκεί, αλλά δεν μας άφηναν, τίποτα. Ούτε να περάσουμε, τίποτα. Είχαν κλείσει την κυκλοφορία», δήλωσε η ίδια και πρόσθεσε ότι τελευταία φορά που μίλησε με το παιδί της ήταν στις 23:30 με μηνύματα. «Μου έγραψε ότι στις 00:30 θα έφτανε Θεσσαλονίκη», σημείωσε η ίδια."
avgi.gr,https://www.avgi.gr//koinonia/441204_ta-mat-htypisan-tin-poreia-gia-ta-tempi-apopniktiki-i-atmosfaira, ΚΟΙΝΩΝΙΑ, Θεσσαλονίκη / Τα ΜΑΤ χτύπησαν την πορεία για τα Τέμπη – Αποπνικτική η ατμόσφαιρα,03.03.23 19:44,Αυγή Newsroom,"Με χημικά απαντά η αστυνομία στο γενικευμένο κύμα οργής για τον θάνατο δεκάδων ανθρώπων στο τραγικό δυστύχημα στα Τέμπη. Στη Θεσσαλονίκη η μαζική πορεία με την οποία πλήθος κόσμου ζητεί την απόδοση ευθυνών δέχθηκε την επίθεση με χημικά και βομβίδες κρότου-λάμψης από τη ΕΛ.ΑΣ. Η πορεία στην οποία καλούσαν φοιτητικοί σύλλογοι και συλλογικότητες ξεκίνησε από την Καμάρα και λίγο αργότερα δέχθηκε η αστυνομία προχώρησε σε εκτεταμένη χρήση χημικών.  Σημειώνεται ότι και στην Αθήνα, παρά τον ειρηνικό χαρακτήρα της συγκέντρωσης, μικρένταση δημιουργήθηκε όταν η αστυνομία με διμοιρίες ΥΜΕΤ κατευθύνθηκαν προς τους συγκεντρωμένους με διάθεση απώθησης. Λίγο αργότερα επανήλθαν στις θέσεις τους και φόρεσαν μάσκες."
avgi.gr,https://www.avgi.gr//koinonia/441203_i-eyropaiki-eisaggelia-ereyna-tis-symbaseis-gia-ta-trena-ti-einai-sto-mikroskopio, ΚΟΙΝΩΝΙΑ, Τέμπη / Η Ευρωπαϊκή Εισαγγελία ερευνά τις συμβάσεις για τα τρένα - Τι είναι στο «μικροσκόπιο»,03.03.23 19:39,Αυγή Newsroom,"Τις συμβάσεις για την προμήθεια και εγκατάσταση του ηλεκτρονικού συστήματος που εάν λειτουργούσε θα είχε αποτραπεί η τεράστια τραγωδία στα Τέμπη ερευνά η Ευρωπαϊκή Εισαγγελία. «Μπορώ να επιβεβαιώσω ότι η Ευρωπαϊκή Εισαγγελία έχει πράγματι μια εν εξελίξει έρευνα, εξετάζοντας αποκλειστικά πιθανές ζημιές στα οικονομικά συμφέροντα στην ΕΕ», δήλωσε στο Euractiv εκπρόσωπος της Ευρωπαϊκής Εισαγγελίας. Ο εκπρόσωπος της Ευρωπαϊκής Εισαγγελίας δεν έδωσε λεπτομέρειες σχετικά με το πού βρίσκονται οι έρευνες προκειμένου να μην τεθεί σε κίνδυνο η έκβασή τους. Η Ευρωπαϊκή Εισαγγελία είναι αρμόδια για τη διερεύνηση, τη δίωξη και την εκδίκαση εγκλημάτων που θίγουν τα οικονομικά συμφέροντα της ΕΕ. Αυτά περιλαμβάνουν οικονομικά και χρηματοοικονομικά εγκλήματα, όπως η κατάχρηση κεφαλαίων, το ξέπλυμα χρήματος, η απάτη στον τομέα του ΦΠΑ και η διαφθορά. Σύμφωνα με το documentonews.gr, η σύμβαση υπεγράφη επειδή στο δίκτυο του ΟΣΕ είχαν σημειωθεί μία σειρά από κλοπές και βανδαλισμούς ειδικά από το 2010 έως το 2014 με αποτέλεσμα να μην μπορεί να υλοποιηθεί η σύμβαση για την εγκατάσταση του ETCS, και αποφασίστηκε η επανεγκατάσταση των συστημάτων σηματοδότησης και τηλεδιοίκησης. Η νομιμότητα των διαδικασιών ανάθεσης και υλοποίησης της σύμβασης 717/2014 είχαν τεθεί στο μικροσκόπιο των εν Ελλάδι εισαγγελικών αρχών από το 2018. Ωστόσο πριν από μερικούς μήνες η δικογραφία που είχε σχηματιστεί τέθηκε στο αρχείο από την Οικονομική Εισαγγελία."
avgi.gr,https://www.avgi.gr//koinonia/441199_agrio-xylo-apo-ta-mat-sti-siopiri-diamartyria-gia-ta-tempi, ΚΟΙΝΩΝΙΑ, Σύνταγμα / Άγριο ξύλο από τα ΜΑΤ στη σιωπηρή διαμαρτυρία για τα Τέμπη,03.03.23 19:25,Αυγή Newsroom,"Χημικά και ξύλο έριξαν τα ΜΑΤ κατά των συγκεντρωμένων στη σιωπηρή διαμαρτυρία στον προαύλιο χώρο της Βουλής. Η κατάσταση είναι αποπνικτική καθώς έγινε εκτεταμένη χρήση χημικών. Μάλιστα στο στόχαστρο βρέθηκαν και οι δημοσιογράφοι και φωτορεπόρτερ. Φοιτητές και συλλογικότητες πραγματοποίησαν δυναμική πορεία προς το Σύνταγμα, όπου πλήθος κόσμου συμμετείχε μαζικά σε σιωπηρή  συγκέντρωση διαμαρτυρίας. Η αστυνομία είχε ήδη ισχυρή παρουσία στο σημείο και προκλητική στάση, ενώ όταν τους επιτέθηκε μια μικρή ομάδα διαδηλωτών απάντησαν αμέσως με χημικά, δακρυγόνα και κρότου λάμψης, χωρίς να υπολογίσουν αν ο κόσμος θα μπορεί να φύγει από το σημείο με ασφάλεια. Μάλιστα έριξαν χημικά ακόμα και μέσα στο κομμάτι που είναι οι δημοσιογράφοι και οι φωτορεπόρτερ, ενώ μηχανάκια της ομάδας ΔΙΑΣ πέρασαν μέσα από τους διαδηλωτές. Ξύλο και χημικά από τα ΜΑΤ στους διαδηλωτές #Τεμπη pic.twitter.com/OuY6BdJNgJ  Η αστυνομία με διμοιρίες ΥΜΕΤ από την αρχή είχαν δείξει τις προθέσεις τους όταν κατευθύνθηκαν προς τους συγκεντρωμένους της σιωπηρής διαμαρτυρίας, με διάθεση απώθησης. Λίγο αργότερα επανήλθαν στις θέσεις τους αλλά φόρεσαν μάσκες.  Προκλητική στάση της αστυνομίας στη σιωπηρή διαμαρτυρία στο Σύνταγμα #Τεμπη pic.twitter.com/UT5j37enMF  Το κάλεσμα στο Σύνταγμα είχε γίνει μεταξύ άλλων από την Αλληλεγγύη για Όλους, με μέλη του ΣΥΡΙΖΑ - ΠΣ να συμμετέχουν μαζικά. Οι συμμετέχοντες κρατούσαν μαύρα μπαλόνια κι είχαν σχηματίσει με κεράκια τη φράση «Πάρε με όταν φτάσεις». Τα ίδια λόγια είχαν και σε αυτοκόλλητο κολλημένο στο πέτο. Όλος ο χώρος μπροστά από τη Βουλή, έως και την πλατεία Συντάγματος γέμισε με κόσμο. «Πενθούμε για τους νεκρούς και ζητάμε να μάθουν την αλήθεια», ανέφερε μεταξύ άλλων στο κάλεσμά της η Αλληλεγγύη για Όλους. Παράλληλα φοιτητές και συλλογικότητες κάλεσαν σε συγκέντρωση στα Προπύλαια και ακολούθησε πορεία προς το Σύνταγμα.  «Πουλήσατε τα πάντα είστε δολοφόνοι με αίμα φοιτητών βουλιάζει το βαγόνι» και «Μόνο μια παραίτηση δεν είναι αρκετή, όλη η κυβέρνηση να ανατραπεί», ήταν ανάμεσα στα συνθήματα που ακούστηκαν.  Φωτορεπορτάζ: Κώστας Παπαντωνίου"
avgi.gr,https://www.avgi.gr//koinonia/441193_peitharhiki-ereyna-kata-9-gnoston-dikigoron, ΚΟΙΝΩΝΙΑ, Τέμπη / Πειθαρχική έρευνα κατά 9 γνωστών δικηγόρων,03.03.23 18:19,Αυγή Newsroom,"Πειθαρχική έρευνα σε βάρος 9 γνωστών δικηγόρων αναφορικά με τηλεοπτικές εμφανίσεις σχετικά με την το τραγικό δυστύχημα στα Τέμπη ζήτησε ο πρόεδρος του Πειθαρχικού Συμβουλίου του Δικηγορικού Συλλόγου Αθηνών (ΔΣΑ), Ζήσης Κωνσταντίνου. Σύμφωνα με το dikastiko.gr τα ερευνόμενα αδικήματα είναι «αθέμιτη διαφήμιση» και «παραβίαση μυστικότητας της προανάκρισης». Είχε προηγηθεί ανακοίνωση του ΔΣΑ με την οποία καταδίκαζε τη συμπεριφορά των δικηγόρων στα ΜΜΕ και ανέφερε ότι κατά τη συνεδρίαση του Διοικητικού Συμβουλίου του Συλλόγου αποφασίστηκε η κίνηση αυτεπάγγελτης πειθαρχικής διερεύνησης. «Το ΔΣ του ΔΣΑ καλεί όλους τους συναδέλφους να αποφεύγουν τοποθετήσεις που παραβιάζουν τον Κώδικα Δεοντολογίας Δικηγόρων. Τέτοιες συμπεριφορές απάδουν του κύρους και της αξιοπρέπειας του δικηγορικού λειτουργήματος, προκαλούν την κοινωνία και αμαυρώνουν την εικόνα του σώματος», σημειώνεται στην ανακοίνωση, με την οποία ο ΔΣΑ καλούσε τον πρόεδρο του πειθαρχικού να διερευνήσει τυχόν πειθαρχικές ευθύνες δικηγόρων. Αξίζει να σημειωθεί ότι και ο πρόεδρος της Ολομέλειας των Δικηγορικών Συλλόγων Ελλάδος και του ΔΣΑ, Δημήτρης Βερβεσός προχώρησε χθες σε αιχμηρή ανάρτηση. «Ενημερώνω όλους τις/τους συναδέλφους που βγαίνουν σε διάφορα ΜΜΕ για το τραγικό δυστύχημα των Τεμπών αναφερόμενοι σε αστικές αποζημιώσεις και ποινικές ευθύνες ότι στο σημερινό ΔΣ λάβαμε απόφαση αντίθεσης και αποδοκιμασίας όποιων συμπεριφορών εκθέτουν το λειτούργημά μας. Τους καλούμε να αποφύγουν τοποθετήσεις που υπερβαίνουν την νομική ενημέρωση και “προσεγγίζουν” σε στάσεις απάδουσες του Κώδικα Δεοντολογίας Δικηγόρων» σημείωνε ο ίδιος. Ενημερωνω όλους τις/τους συναδέλφους που βγαίνουν σε διαφορα ΜΜΕ για το τραγικο δυστύχημα των Τεμπων αναφερόμενοι σε..."
avgi.gr,https://www.avgi.gr//politiki/441192_sygklonistiki-i-apantisi-tis-neolaias, ΠΟΛΙΤΙΚΗ, Νίκος Φίλης / «Συγκλονιστική η απάντηση της νεολαίας»,03.03.23 17:57,Αυγή Newsroom,"Σε δήλωση προχώρησε ο τομεάρχης Παιδείας του ΣΥΡΙΖΑ-ΠΣ  Νίκος Φίλης, σχετικά με τις κινητοποιήσεις της νεολαίας σε όλη την Ελλάδα, με σκοπό την  έκφραση της οργής και της αγανάκτησης της, για την πολύνεκρη τραγωδία στα Τέμπη. Όπως αναφέρει ο Νίκος Φίλης «το πρωθυπουργικό «πόρισμα» περί «ανθρώπινου λάθους» προκαλεί με την υποκρισία και εκλαμβάνεται ως σύνθημα για συγκάλυψη, συμψηφισμό και διάχυση των ευθυνών», συμπληρώνοντας ότι το ίδιο συνέβη «με την πανδημία και τις υποκλοπές. Άξια όργανα της παραπληροφόρησης πολλά ΜΜΕ, αποδύονται σε αγώνα να πείσουν το κοινό τους ότι όλα ήταν υπόθεση ενός ανθρώπου». Ταυτόχρονα, ο τομεάρχης Παιδείας του ΣΥΡΙΖΑ-ΠΣ υπενθυμίζει ότι «ο  πρωθυπουργός μας διαβεβαίωνε πριν μια εβδομάδα από τη Λάρισα ότι «από σχεδόν λαθρεπιβάτης στην ευρωπαϊκή αμαξοστοιχία, η Ελλάδα ταξιδεύει πια στο πρώτο βαγόνι». Σήμερα γνωρίζουμε ότι η προεκλογική γλώσσα, όπως και οι διαβεβαιώσεις του αρμόδιου υπουργού στη Βουλή για «διασφάλιση της ασφάλειας», έκρυβαν την εγκατάλειψη των σιδηροδρομικών υποδομών. Με τραγικές συνέπειες». Τέλος, ο Νίκος Φίλης καταλήγει «Το ελάχιστο που μπορεί να κάνει αυτή τη στιγμή η κυβέρνηση και ιδιαίτερα οι υπουργοί Προστασίας Πολίτη και Παιδείας, είναι να μη διανοηθούν να επιχειρήσουν καταστολή αυτού του αυθόρμητου κινήματος ανθρωπιάς, ευαισθησίας και ελπίδας». Αναλυτικά η δήλωση του Νίκου Φίλη «Οι αυθόρμητες κινητοποιήσεις της νεολαίας σε όλη την Ελλάδα ξεχειλίζουν οργή και αγανάκτηση και πανικοβάλουν την κυβέρνηση. Νέα παιδιά και φοιτητές εξάλλου, τα περισσότερα θύματα. Το πρωθυπουργικό «πόρισμα» περί «ανθρώπινου λάθους» προκαλεί με την υποκρισία και εκλαμβάνεται ως σύνθημα για συγκάλυψη, συμψηφισμό και διάχυση των ευθυνών. Όπως ακριβώς συνέβη με την πανδημία και τις υποκλοπές. Άξια όργανα της παραπληροφόρησης πολλά ΜΜΕ, αποδύονται σε αγώνα να πείσουν το κοινό τους ότι όλα ήταν υπόθεση ενός ανθρώπου. Ο πρωθυπουργός μας διαβεβαίωνε πριν μια εβδομάδα από τη Λάρισα ότι «από σχεδόν λαθρεπιβάτης στην ευρωπαϊκή αμαξοστοιχία, η Ελλάδα ταξιδεύει πια στο πρώτο βαγόνι». Σήμερα γνωρίζουμε ότι η προεκλογική γλώσσα, όπως και οι διαβεβαιώσεις του αρμόδιου υπουργού στη Βουλή για «διασφάλιση της ασφάλειας», έκρυβαν την εγκατάλειψη των σιδηροδρομικών υποδομών. Με τραγικές συνέπειες. Το ελάχιστο που μπορεί να κάνει αυτή τη στιγμή η κυβέρνηση και ιδιαίτερα οι υπουργοί Προστασίας Πολίτη και Παιδείας, είναι να μη διανοηθούν να επιχειρήσουν καταστολή αυτού του αυθόρμητου κινήματος ανθρωπιάς, ευαισθησίας και ελπίδας. Να «μαζέψουν» αμέσως τις δυνάμεις καταστολής. Και σε ό,τι αφορά τα σχολεία, να μην τολμήσουν να χαρακτηρίσουν απόντες από τα μαθήματα όσους δώσουν το «παρών» στις εκδηλώσεις αγώνα και διεκδίκησης μιας καλύτερης ζωής, στη μνήμη εκείνων που χάθηκαν άδικα στα Τέμπη»."
avgi.gr,https://www.avgi.gr//koinonia/441190_mpoymerangk-gia-tin-kybernisi-i-ypothesi-me-ton-stathmarhi-mesolabise-komma, ΚΟΙΝΩΝΙΑ, Τέμπη / «Μπούμερανγκ» για την κυβέρνηση η υπόθεση με τον σταθμάρχη - «Μεσολάβησε το κόμμα»,03.03.23 17:54,Αυγή Newsroom,"Στην καταγγελία ότι σταθμάρχης Λάρισας, ο οποίος αντιμετωπίζει κακουργηματικές διώξεις αναφορικά με το τραγικό δυστύχημα με τους δεκάδες νεκρούς στα Τέμπη, τοποθετήθηκε στο εν λόγω πόστο μετά από ολιγόμηνη εκπαίδευση στα 59 του χρόνια προχώρησε ο πρώην σταθμάρχης Λάρισας, Ιωάννης Κολλάτος. Ο ίδιος μιλώντας στο OPEN δήλωσε ότι γνώριζε τον εν λόγω σταθμάρχη από τότε ο κατηγορούμενος δούλευε στο τμήμα αποσκευών και στη συνέχεια έλαβε μετάταξη για το υπουργείο Παιδείας. «Μεσολάβησε το κόμμα και τον έκαναν σταθμάρχη», δήλωσε ο πρώην σταθμάρχης Λάρισας, για τον 59χρονο «Τον εκπαίδευσαν θεωρητικά για 3 μήνες και 3 μήνες πρακτικά και στα τέλη Ιανουαρίου περίπου τον όρκισαν σταθμάρχη. Τον στείλαν περίπου 10 μέρες στην Καλαμπάκα» σημείωσε ο κ. Κολλάτος περιγράφοντας ότι ο εν λόγω σταθμός είναι απομονωμένος και ότι περνούν μόλις δύο δρομολόγια την ημέρα. Ο Ιωάννης Κολλάτος περιγράφοντας πόσο απαιτητικός είναι ο σταθμός στη Λάρισα, καθώς από εκεί περνούν 80 τρένα την ημέρα, χαρακτήρισε «εγκληματία» αυτόν που τοποθέτησε τον 59χρονο κατηγορούμενο ο οποίος δεν έχει εμπειρία, ως σταθμάρχη Λάρισας, προσθέτοντας ότι ήταν αναμενόμενο το τραγικό δυστύχημα. «Εγκλημάτησε αυτός που τον έκανε σταθμάρχη αυτόν τον άνθρωπο, 59 χρονών και τον βάζει μόνο του άπειρο να δουλέψει στην Λάρισα» σημείωσε χαρακτηριστικά. Σημειώνεται σύμφωνα με ρεπορτάζ της Καθημερινής, στην τελευταία προκήρυξη για την πρόσληψη σταθμαρχών που δημοσιεύθηκε τον περασμένο Νοέμβριο υπήρχε ηλικιακό όριο στα 42 έτη. Για τη Λάρισα άνοιγαν δύο θέσεις: Μία για έναν έμπειρο στο πόστο του σταθμάρχη και μία για άπειρο χωρίς προηγούμενη προϋπηρεσία. Ως εκ τούτου παραμένει αδιευκρίνιστο το πώς ο 59χρονος τοποθετήθηκε στο συγκεκριμένο πόστο από τη στιγμή κατά την οποία υπερέβαινε το όριο ηλικίας. Κατά τα άλλα ο κ. Κολλάτος περιγράφοντας την κατάσταση εγκατάλειψης των σιδηροδρόμων περιέγραψε ότι από το 2007 που ξεκίνησε ο ίδιος να είναι σταθμάρχης στη Λάρισα μέχρι και το 2012, (ο ίδιος συνταξιοδοτήθηκε το 2010) υπήρχαν δύο σταθμάρχες στη βάρδια. Από το 2012 και μετά ήταν ένας. Αξίζει δε να σημειωθεί ότι το 2007 όταν ξεκίνησε ο ίδιος ως προϊστάμενος της υπηρεσίας της Λάρισας και των Αθηνών ξεκίνησε να λειτουργεί η τηλεδιοίκηση η οποία «είχε εγκατασταθεί από το 2000 αλλά ήταν ανενεργή. Ήταν κλειδωμένη υπήρχαν τα όλα μηχανήματα και οι πίνακες αλλά δεν λειτουργούσαν» σημείωσε ο ίδιος. «Μέχρι αρχές του 2012 η τηλεδιοίκηση λειτουργούσε» σημείωσε ο ίδιος και πρόσθεσε ότι μετά κατάργησαν την τηλεδιοίκηση και τον δεύτερο σταθμάρχη."
avgi.gr,https://www.avgi.gr//diethni/441185_oi-adikaiologites-kathysteriseis-poy-eferan-tin-tragodia-sta-tempi, ΔΙΕΘΝΗ, New York Times / Οι αδικαιολόγητες καθυστερήσεις που έφεραν την τραγωδία στα Τέμπη,03.03.23 17:14,Αυγή Newsroom,"Κόλαφος για την χώρα μας είναι το νέο εκτενές δημοσίευμα της εφημερίδας New York Times, το οποίο καταπιάνεται με την ασφάλεια στους σιδηρόδρομους, «ξεγυμνώνοντας» την κυβέρνηση από το αφήγημα που θέλει να περάσει στην κοινή γνώμη περί «ανθρώπινου λάθους» και «κακιάς στιγμής». Το άρθρο της διάσημης και έγκυρης εφημερίδας έχει τίτλο «Αδικαιολόγητες καθυστερήσεις: Η αναβάθμιση της σιδηροδρομικής ασφάλειας στην Ελλάδα καθυστέρησε για χρόνια». Στο εκτενές δημοσίευμα, η εφημερίδα επικαλείται σε πολύ μεγάλο κομμάτι τις καταγγελίες των εργαζόμενων συνδικαλιστών, οι οποίοι προειδοποιούσαν για το τραγικό δυστύχημα, αλλά η κυβέρνηση κώφευε. Όπως, συγκεκριμένα, αναφέρει το άρθρο, «διάφορα στελέχη των σιδηροδρομικών συνδικάτων έχουν γράψει οργισμένες επιστολές προς την ελληνική κυβέρνηση εδώ και χρόνια, συμπεριλαμβανομένου και του περασμένου μήνα, προειδοποιώντας για τα προβλήματα ασφαλείας. Επιστολή προειδοποιούσε για μια τραγωδία και επέκρινε τους Έλληνες αξιωματούχους για τη χρονοτριβή τους». Το ίδιο δημοσίευμα τονίζει ότι υπάλληλοι «έπρεπε να βασιστούν σε ένα σύστημα που ήταν πολύ λιγότερο εξελιγμένο από εκείνα που χρησιμοποιούνται σε πολλές άλλες ευρωπαϊκές χώρες». «Αλλά ακόμη και αυτό το πιο υποτυπώδες σύστημα δεν ήταν πλήρως λειτουργικό, με τα φώτα και τα σήματα εκτός λειτουργίας. Αυτή η συρροή καθυστερήσεων, προειδοποιήσεων και λαθών άφησε τον πιο πολυσύχναστο σιδηροδρομικό διάδρομο της Ελλάδας ευάλωτο σε αυτό που κάθε σύστημα ασφαλείας έχει σχεδιαστεί για να αποτρέψει: το ανθρώπινο λάθος», σημειώνει η ΝΥΤ. Μάλιστα, σε άλλο σημείο του δημοσιεύματος σημειώνεται πως «η ακριβής αιτία των αργών αναβαθμίσεων του συστήματος ασφαλείας δεν ήταν άμεσα σαφής, αλλά οι συνδικαλιστές, οι αξιωματούχοι και οι εμπειρογνώμονες ανέφεραν ως παράγοντες τους αυστηρούς προϋπολογισμούς, τα προβλήματα της εφοδιαστικής αλυσίδας που σχετίζονται με την πανδημία του Covid-19, τις γραφειοκρατικές καθυστερήσεις και τις διαμάχες για τις συμβάσεις». Στο δημοσίευμα γίνεται λόγος για αδιαφάνεια εκ μέρους των ελληνικών αρχών. Ειδικότερα, σημειώνεται πως «αξιωματούχοι για την ασφάλεια των σιδηροδρόμων στην Ευρώπη δήλωσαν ότι οι ελληνικές αρχές έχουν επίσης παραμελήσει το κρίσιμο έργο της παρακολούθησης και της επικαιροποίησης των διαδικασιών και του εξοπλισμού ασφαλείας σε όλο το δίκτυο. Αυτό θα μπορούσε να είχε βελτιώσει ακόμη και το υποτυπώδες σύστημα ασφαλείας της χώρας, είπαν. Ο κ. Doppelbauer, από τον Οργανισμό Σιδηροδρόμων της Ευρωπαϊκής Ένωσης, δήλωσε ότι ο οργανισμός του για την ασφάλεια έχει εκδώσει εκθέσεις και έχει καλέσει τις χώρες μέλη να βελτιώσουν τις επιδόσεις τους, αλλά δεν μπορεί να αναγκάσει τις εθνικές κυβερνήσεις να προβούν σε αλλαγές. Σύμφωνα με πολλαπλά πρότυπα, το ελληνικό σιδηροδρομικό σύστημα ήταν το πιο θανατηφόρο στην Ευρώπη. ""Καταρτίσαμε ένα σχέδιο δράσης και ζητήσαμε από τις ελληνικές αρχές να υποβάλουν έκθεση σχετικά με το σχέδιο δράσης"", δήλωσε. ""Αλλά οι εξουσίες μας είναι περιορισμένες"". Οι ελληνικές αρχές, ωστόσο, δεν ήταν διαφανείς όσον αφορά σημαντικές λεπτομέρειες για τον σιδηρόδρομο. Δύο εβδομάδες πριν από το δυστύχημα, Ευρωπαίοι αξιωματούχοι προσέφυγαν στη δικαιοσύνη κατά της Ελλάδας λόγω της άρνησής της να δημοσιοποιήσει τη βασική σύμβαση που καθορίζει τον τρόπο διαχείρισης του σιδηροδρόμου καθώς εκσυγχρονίζεται». «Ο Έλληνας πρωθυπουργός, Κυριάκος Μητσοτάκης, απέδωσε τη συντριβή σε ""τραγικό ανθρώπινο λάθος"". Ο υπουργός Μεταφορών παραιτήθηκε, αναγνωρίζοντας ότι οι προσπάθειες για τη βελτίωση της ασφάλειας των σιδηροδρόμων ήταν ανεπαρκείς. Και ο διευθυντής του σταθμού στη Λάρισα, μια πόλη κοντά στο σημείο του δυστυχήματος, αντιμετωπίζει κατηγορίες, μεταξύ των οποίων και ανθρωποκτονία από αμέλεια», αναφέρει η ΝΥΤ και σχολιάζει: «Ωστόσο, το δυστύχημα ρίχνει φως σε συστημικά προβλήματα που υπερβαίνουν τα όποια λάθη έγιναν αυτή την εβδομάδα» «Το σιδηροδρομικό σύστημα της Ελλάδας συγκαταλέγεται σταθερά μεταξύ των πιο επικίνδυνων της ηπείρου, παρά το γεγονός ότι έχει λάβει 700 εκατομμύρια δολάρια για εκσυγχρονισμό από την Ευρωπαϊκή Ένωση την τελευταία δεκαετία. Και η εγκατάσταση του νέου συστήματος ασφαλείας καθυστέρησε τόσο πολύ που ένας ανώτερος κυβερνητικός αξιωματούχος παραιτήθηκε πέρυσι για να διαμαρτυρηθεί για αυτό που αποκάλεσε ""αδικαιολόγητες καθυστερήσεις"". Η χώρα δεν είχε ποτέ εθνικό σύστημα αυτόματης ασφάλειας», τονίζει σε άλλο σημείο, αφού έχει χαρακτηρίσει το πολύνεκρο σιδηροδρομικό δυστύχημα ως «τη στη χειρότερη σιδηροδρομική καταστροφή στην ιστορία της χώρας»"
avgi.gr,https://www.avgi.gr//koinonia/441184_ekrixi-orgis-ton-neon-se-oli-ti-hora-ohi-stin-sygkalypsi, ΚΟΙΝΩΝΙΑ, Τέμπη / Έκρηξη οργής των νέων σε όλη τη χώρα - «Όχι στην συγκάλυψη»,03.03.23 17:01,Αυγή Newsroom,"Ανείπωτη είναι η οδύνη και η οργή για τους δεκάδες νεκρούς του τραγικού δυστυχήματος στα Τέμπη, με τον κόσμο να επιλέγει να την έκφραση βγαίνοντας στο δρόμο. Φοιτητές και μαθητές πραγματοποίησαν συγκεντρώσεις και πορείες διαμαρτυρίας στην Αθήνα στη Θεσσαλονίκη, στη Λάρισα, στον Βόλο και στην Πάτρα ζητώντας να αποδοθούν ευθύνες για την τραγωδία. Με συνθήματα όπως «Το έγκλημα στα Τέμπη να μη συγκαλυφθεί, όλων των νεκρών να γίνουμε φωνή», ο κόσμος έδωσε το στίγμα κόντρα στο κυρίαρχο αφήγημα ότι την ευθύνη φέρει ολόκληρη ένας άνθρωπος. Στην Αθήνα πραγματοποιήθηκε καθιστική διαμαρτυρία και ενός λεπτού σιγή έξω από τη Βουλή, ενώ στη συνέχεια ο κόσμος συγκροτήθηκε σε σώμα και με πορεία έφτασε ως τα προπύλαια σε μια σεμνή αλλά γεμάτη οργή κινητοποίηση. Στη συνέχεια η πορεία κατέληξε στα γραφεία της Hellenic Train στη λεωφόρο Συγγρού. Εκεί, έξω από τα γραφεία της εταιρείας, οι διαδηλωτές έγραψαν με κόκκινη μπογιά τη λέξη «δολοφόνοι» και άνοιξαν μαύρο πανό στη μνήμη των νεκρών. Σημειώνεται ότι μαθητές του Γενικού Λυκείου στο Καπανδρίτι έστειλαν το δικό τους μήνυμα για τα θύματα του δυστυχήματος. Μαθητές της Θεσσαλονίκης έστειλαν το δικό τους ηχηρό μήνυμα για το σιδηροδρομικό δυστύχημα στα Τέμπη, με σειρά δράσεων στα σχολεία. Στο 5ο ΓΕΛ Καλαμαριάς, οι μαθητές προχώρησαν σε κατάληψη του σχολείου τους, γράφοντας ο καθένας από μια λέξη ή φράση πάνω σε χαρτιά. Στο 19ο ΓΕΛ Θεσσαλονίκης σχημάτισαν με τις τσάντες τους τη φράση «12 λεπτά», όσο δηλαδή ήταν η διάρκεια που τα δύο τρένα βρίσκονταν πάνω στην ίδια σιδηροδρομική γραμμή. Στο 2ο ΓΕΛ Πολίχνης, οι μαθητές σχημάτισαν με τις τσάντες τους, στο προαύλιο, τη λέξη οργή, ενώ στο 1ο ΓΕΛ Αγίου Αθανασίου, οι μαθητές κρέμασαν πανό με τη φράση «πάρε με παιδί μου όταν φτάσεις», ενώ στο 4ο ΓΕΛ Ευόσμου, οι μαθητές έγραψαν στα πανό τους: «το έγκλημα αυτό να μη συγκαλυφθεί, όλων των νεκρών να γίνουμε η φωνή». Επιπλέον, άνθρωποι όλων των ηλικιών άφησαν λουλούδια, κεράκια και σημειώματα στον σταθμό του ΟΣΕ στη μνήμη των θυμάτων. Μαζική συγκέντρωση μαθητών και φοιτητών πραγματοποιήθηκε και στην κεντρική πλατεία της Λάρισας. «Στείλε μου όταν φτάσεις, Οκ Μαμά», αναφέρει ένα από τα πανό. Τη συγκέντρωση διοργάνωσαν φοιτητικοί σύλλογοι, αλλά και η Συντονιστική Επιτροπή Μαθητών Λάρισας. Μετά το τέλος της συγκέντρωσης πραγματοποιήθηκε πορεία προς τον ΟΣΕ της Λάρισας.   Στον Βόλο, εκατοντάδες φοιτητές και μαθητές συμμετείχαν στο συλλαλητήριο για το τραγικό σιδηροδρομικό δυστύχημα στα Τέμπη. Η συγκέντρωση πραγματοποιήθηκε στη Θόλο του Πανεπιστημίου Θεσσαλίας και αμέσως μετά ακολούθησε πορεία. «Πες στον μπαμπά να μην ξεκινήσει», έγραφε το πλακάτ που κρατούσε νεαρή μαθήτρια με μαύρα ρούχα στην κεφαλή της πορείας.   Στην Πάτρα σημειώθηκε συγκέντρωση διαμαρτυρίας στην πλατεία Γεωργίου και πορεία στους κεντρικούς δρόμους της πόλης από μαθητές και φοιτητές. «Το έγκλημα αυτό να μην συγκαλυφθεί, όλων των νεκρών θα γίνουμε φωνή» και «στο βωμό του κέρδους θυσία οι νεκροί, δεν είναι δυστυχήματα είναι επιλογή» φώναζαν οι όσοι συμμετείχαν στη συγκέντρωση ενώ ορισμένοι κρατούσαν μαύρα μπαλόνια."
avgi.gr,https://www.avgi.gr//politiki/441187_orisan-stin-epitropi-gerapetriti-ton-kyrio-ypaitio-tis-ypobathmisis-tis-trainose, ΠΟΛΙΤΙΚΗ, Τέμπη / Όρισαν στην επιτροπή Γεραπετρίτη τον κύριο υπαίτιο της υποβάθμισης της ΤΡΑΙΝΟΣΕ,03.03.23 16:58,Αυγή Newsroom,"Η κυβέρνηση Μητσοτάκη εμπαίζει την κοινωνία καθώς όρισε στην τριμελή επιτροπή του Γιώργου Γεραπετρίτη που θα διερευνήσει τα αίτια της τραγωδίας στα Τέμπη, τον άνθρωπο των μεγάλων περικοπών στην ΤΡΑΙΝΟΣΕ. Συγκεκριμένα, ένα από τα μέλη της Επιτροπής είναι ο καθηγητής Μεταφορών και Παραγωγής στο Τμήμα Μηχανολόγων Μηχανικών του Πανεπιστημίου Θεσσαλίας Αθανάσιος Ζηλιασκόπουλος ο οποίος διετέλεσε διευθύνοντας σύμβουλος της ΤΡΑΙΝΟΣΕ από το 2010 μέχρι το 2015, την εποχή δηλαδή που υποβαθμίστηκε η εταιρεία. Επί των ημερών του, το προσωπικό των ελληνικών σιδηροδρόμων μειώθηκε δραματικά λόγω, ενώ ο ΟΣΕ προχώρησε σε απενεργοποίηση του Κέντρου Τηλεδιοίκησης του Σιδηροδρομικού Κέντρου Αχαρνών (ΣΚΑ), η δημιουργία του οποίου κόστισε στο Ελληνικό δημόσιο και την Ευρωπαϊκή Ένωση 20 εκατ. ευρώ. Μάλιστα τον Αθανάσιο Ζηλιασκόπουλο η κυβέρνηση Μητσοτάκη δεν τον άφησε «αναξιοποίητο» καθώς τον τοποθέτησε το 2021 πρόεδρο του ΤΑΙΠΕΔ για να συνεχίσει το «έργο» τους στις ιδιωτικοποιήσεις. Έντονη ήταν η αντίδραση του Νίκου Παππά ο οποίος σχολίασε την επιλογή της κυβέρνησης Μητσοτάκη. Ο «κ. Ζηλιασκόπουλος μέλος της επιτροπής Γεραπετρίτη. Πρόεδρος και διευθύνων σύμβουλος της ΤΡΑΙΝΟΣΕ από το 2010 έως το 2015. Θα ελέγξει ο ίδιος τις ευθύνες του. Κοροϊδία και προσβολή» τόνισε ο τομεάρχης Υποδομών και Μεταφορών του ΣΥΡΙΖΑ - ΠΣ. Ο κ. Ζηλιασκόπουλος μέλος της επιτροπής Γεραπετρίτη. Πρόεδρος και διευθύνων σύμβουλος της ΤΡΑΙΝΟΣΕ από το 2010 εώς το 2015. Θα ελέγξει ο ΙΔΙΟΣ τις ευθύνες του. Κοροϊδία και προσβολή."
avgi.gr,https://www.avgi.gr//politiki/441182_kathe-prospatheia-sygkalypsis-tis-alitheias-proanaggellei-nees-tragodies, ΠΟΛΙΤΙΚΗ, Πόπη Τσαπανίδου / Κάθε προσπάθεια συγκάλυψης της αλήθειας προαναγγέλλει νέες τραγωδίες,03.03.23 16:24,Αυγή Newsroom,"«Όλα στο φως!» υπογραμμίζει η Πόπη Τσαπανίδου με αφορμή την πολύνεκρη τραγωδία στα Τέμπη. Όπως σημειώνει η εκπρόσωπος Τύπου του ΣΥΡΙΖΑ - ΠΣ, «αυτές τις δύσκολες ώρες κάθε προσπάθεια απόκρυψης και συγκάλυψης της αλήθειας για την τραγωδία αποτελεί όχι μόνο ασέβεια προς τους νεκρούς αλλά προαναγγέλλει νέες τραγωδίες». «Η επιλογή όλων μας τώρα δεν μπορεί παρά να είναι μία: Όλα στο φως!» καταλήγει η Πόπη Τσαπανίδου. Νωρίτερα είχε θέσει αμείλικτα ερωτήματα προς τον Κυριάκο Μητσοτάκη: «Τέλος, περιμένουμε από τον κ. Μητσοτάκη που απέδωσε στον κ. Καραμανλή την «αντικειμενική πολιτική ευθύνη» να μας απαντήσει εάν αυτή θα διαρκέσει μέχρι τις εκλογές και μετά θα είναι κανονικά υποψήφιος»."
avgi.gr,https://www.avgi.gr//koinonia/441179_protofanis-apopeira-toy-esr-na-epiballei-siopitirio-se-ola-ta-mme, ΚΟΙΝΩΝΙΑ, Τέμπη / Πρωτοφανής απόπειρα του ΕΣΡ να επιβάλλει σιωπητήριο σε όλα τα ΜΜΕ,03.03.23 15:40,Αυγή Newsroom,"Αίσθηση και πολλαπλά ερωτήματα προκαλούν οι συστάσεις του ΕΣΡ προς τα ΜΜΕ σχετικά με τη δημοσιογραφική κάλυψη της τραγωδίας στα Τέμπη. Ο πρόεδρος του Εθνικού Συμβουλίου Ραδιοτηλεόρασης καλεί τα ΜΜΕ να τηρήσουν τη νομοθεσία και να μην προκαλέσουν «περαιτέρω πανικό» στο κοινό και οδύνη στους παθόντες και πενθούντες. Συγκεκριμένα, ο Αθανάσιος Κουτρουμάνος αναφέρει τα εξής «προς όλους τους ενημερωτικούς τηλεοπτικούς και ραδιοφωνικούς σταθμούς και εν γένει τους παρόχους υπηρεσιών μέσων επικοινωνίας της χώρας (συμπεριλαμβανομένων και των διαδικτυακών): Με βάση την ισχύουσα νομοθεσία, και ιδίως τις διατάξεις του άρθρου 15 παρ. 2 του Συντάγματος, του άρθρου 4 παρ. 2 του Ν. 2863/2000 και των άρθρων 5 παρ. 1 εδ. β και 7 παρ. 1 και παρ. 2 του Π.Δ./τος 77/2003, σας παρακαλώ να ασκήσετε την δέουσα εποπτεία κατά την παρουσίαση της τρέχουσας τραγικής συγκυρίας, ώστε να αποφευχθεί η συμβολή των ΜΜΕ στην πρόκληση περαιτέρω πανικού στο κοινό (και ιδίως στους ανηλίκους) και περαιτέρω οδύνης στους παθόντες και στους πενθούντες». Έντονη ήταν η αντίδραση του υπεύθυνου Στρατηγικής Επικοινωνίας του ΣΥΡΙΖΑ Προοδευτική Συμμαχία Νάσου Ηλιόπουλου ο οποίος σχολίασε: «Σε όλη τη χώρα νέοι άνθρωποι βγαίνουν στον δρόμο και ζητάνε απαντήσεις. Εκφράζουν τη θλίψη και τον θυμό τους. Το ΕΣΡ βλέπει ""πανικό"" και προσπαθεί να επιβάλει σιωπητήριο. Πανικό νιώθουν μόνο αυτοί που θέλουν να κρύψουν την αλήθεια». Σε όλη τη χώρα νέοι άνθρωποι βγαίνουν στον δρόμο και ζητάνε απαντήσεις. Εκφράζουν τη θλίψη κ τον θυμό τους. Το ΕΣΡ βλέπει ""πανικό"" και προσπαθεί να επιβάλει σιωπητήριο. Πανικό νιώθουν μόνο αυτοί που θέλουν να κρύψουν την αλήθεια. pic.twitter.com/hYuDPfBsCo Την ανακοίνωση του ΕΣΡ σχολίασαν με κοινή δήλωσή τους και ο τομεάρχης Ψηφιακής Διακυβέρνησης του ΣΥΡΙΖΑ-ΠΣ, Μάριος Κάτσης, με την Αναπληρώτρια τομεάρχη Ενημέρωσης και Επικοινωνίας του κόμματος Αναστασία Γκαρά. Αναλυτικά τονίζουν τα εξής:  «Την ώρα που χιλιάδες πολίτες κατακλύζουν -συγκροτημένα και οργανωμένα- τα νοσοκομεία και τους σταθμούς αιμοδοσίας εκφράζοντας έμπρακτα την αλληλεγγύη στους τραυματίες του τραγικού δυστυχήματος στα Τέμπη, το ΕΣΡ με τη σημερινή του ανακοίνωση, κάνει λόγο για πανικό. Την ώρα που χιλιάδες νέοι κατακλύζουν τους δρόμους με αυτοσυγκράτηση και οδύνη για να διαμαρτυρηθούν ειρηνικά για την απώλεια τόσων συνανθρώπων μας και συμφοιτητών τους, το ΕΣΡ μιλάει και πάλι πανικό. Κανέναν πανικό δεν νοιώθουν οι πολίτες και οι νέοι της χώρας. Το αποδεικνύουν όλες αυτές τις ημέρες με τη στάση και τις πράξεις τους. Πανικό νιώθουν μόνο αυτοί που θέλουν να κρύψουν την αλήθεια, παραπληροφορώντας και συσκοτίζοντας. Γι’ αυτούς το ΕΣΡ θα κάνει κάτι; Η σημερινή ανακοίνωση-σύσταση του Εθνικού Ραδιοτηλεοπτικού Συμβουλίου αποτελεί μνημείο ντροπής για την Ανεξάρτητη Αρχή. Το ΕΣΡ αποδεικνύεται κατώτερο των περιστάσεων. Ανίκανο να υπηρετήσει ακόμα και τον συνταγματικό του ρόλο, αυτόν της εποπτείας των ΜΜΕ, καλεί τα ΜΜΕ να αυτοεποπτευθούν!  Ένα ΕΣΡ που εδώ και τόσο καιρό δεν έχει κάνει απολύτως τίποτα ώστε να προασπίσει τον χαμένο πλουραλισμό στη χώρα μας. Που μένει άπραγο μπροστά σε περιστατικά απροκάλυπτης μονομέρειας και προπαγάνδας, τα οποία έχουν οδηγήσει την ελευθερία του Τύπου στην Ελλάδα στη θέση 108, κάνει συστάσεις, στο «και πέντε», για να μην παρουσιάζεται η οδύνη και οι αντιδράσεις των πολιτών στον ραδιοφωνικό και τηλεοπτικό «αέρα».  Την ίδια ώρα που επί τρεις ημέρες έχουν ακουστεί στις τηλεοπτικές οθόνες, αδιανόητοι ισχυρισμοί οι οποίοι μάλιστα προκάλεσαν την κοινή αντίδραση των δημοσιογραφικών σωματείων της χώρας. Δυστυχώς, η σημερινή στάση του «εξαφανισμένου» ΕΣΡ κρίνεται αναντίστοιχη του ρόλου και της αποστολής του, μιας και πάρα το ότι είναι συνταγματικά Ανεξάρτητη Αρχή φαίνεται να λειτουργεί ως κυβερνητικός βραχίονας που συμπληρώνει την ενημέρωση 108. Ο κ. Κουτρουμάνος φέρει ακέραια την ευθύνη για αυτήν την κατάντια του Εθνικού Ραδιοτηλεοπτικού Συμβουλίου. Αφού δεν μπορεί να διασφαλίσει την πολυφωνία και τον πλουραλισμό, επιβάλλοντας κυρώσεις ως ο νόμος ορίζει, το λιγότερο που έχει να κάνει είναι να παραιτηθεί.» "
avgi.gr,https://www.avgi.gr//diethni/441175_imera-ethnikoy-penthoys-stin-geitoniki-hora-gia-tin-tragodia-sta-tempi, ΔΙΕΘΝΗ, Αλβανία / Ημέρα εθνικού πένθους στην γειτονική χώρα για την τραγωδία στα Τέμπη,03.03.23 14:55,Αυγή Newsroom,"Ημέρα εθνικού πένθους για την Κυριακή 5η Μαρτίου κήρυξε ο πρωθυπουργός Έντι Ράμα στην γειτονική χώρα, με αφορμή το πολύνεκρο δυστύχημα στην Τέμπη. Την Πέμπτη (2/3) η ολομέλεια της Αλβανικής Βουλής τήρησε ενός λεπτού σιγή για τα θύματα του τραγικού συμβάντος. Αλβανικές πηγές αποκαλύπτουν πως στο μοιραίο τρένο επέβαιναν και Αλβανοί πολίτες, πέντε εκ των οποίων μέχρι χθες αγνοούνταν και άλλοι πέντε είχαν τραυματιστεί. Με ανάρτησή του στα κοινωνικά δίκτυα, ο Αλβανός πρωθυπουργός γνωστοποίησε την απόφασή του αναφέροντας πως «η τραγωδία της Ελλάδας είναι και δική μας τραγωδία, ο πόνος για τις ζωές που χάθηκαν στο τρομερό δυστύχημα είναι και δικός μας πόνος». «Την Κυριακή η Αλβανία θα τιμήσει με μια ημέρα πένθους τα θύματα της τραγωδίας», τονίζει ο Έντι Ράμα και δηλώνει πως οι σημαίες στην Αλβανία θα ανεμίζουν μεσίστιες όπως και στην Ελλάδα, ως συμβολική κίνηση συμπαράστασης.     "
avgi.gr,https://www.avgi.gr//koinonia/441174_oi-politikes-toys-thysiazoyn-anthropines-zoes-fonaxan-oi-foitites-sti-thessaloniki, ΚΟΙΝΩΝΙΑ, Τέμπη / «Οι πολιτικές τους θυσιάζουν ανθρώπινες ζωές» φώναξαν οι φοιτητές στη Θεσσαλονίκη,03.03.23 14:35,Αυγή Newsroom,"Δράσεις διαμαρτυρίας με φόντο την τραγωδία στα Τέμπη πραγματοποίησε το Δίκτυο Προοδευτικών - Αριστερών Φοιτητών, στη Θεσσαλονίκη. Οι φοιτητές με πικέτες στα χέρια έστειλαν τα δικά τους μηνύματα τονίζοντας πως «οι πολιτικές τους θυσιάζουν ανθρώπινες ζωές». «Αγώνας για ζωή ενάντια στα κέρδη τους!» τόνισαν οι φοιτητές. «Τιμούμε τους 9 νεκρούς συναδέλφους μας που έφυγαν τόσο άδικα. Στέλνουμε τα συλλυπητήρια μας στις οικογένειές των θυμάτων και μήνυμα αλληλεγγύης σε όσους δίνουν τη μάχη στο νοσοκομείο» σημειώνει σε ανάρτησή του στο Facebook το Δίκτυο Προοδευτικών - Αριστερών Φοιτητών. "
avgi.gr,https://www.avgi.gr//koinonia/441172_i-tragodia-sta-tempi-anadeiknyei-ta-domika-problimata-ton-ellinikon-mme, ΚΟΙΝΩΝΙΑ, ΕΣΗΕΑ / «Η τραγωδία στα Τέμπη αναδεικνύει τα δομικά προβλήματα των ελληνικών ΜΜΕ»,03.03.23 14:27,Αυγή Newsroom,"Η Ένωση Συντακτών Ημερήσιων Εφημερίδων Αθηνών (ΕΣΗΕΑ), με νέα της ανακοίνωση τοποθετείται για τον τρόπο με τον οποίο τα ελληνικά ΜΜΕ καλύπτουν την τραγωδία που εκτυλίσσεται ενώπιον της κοινωνίας εδώ και τρεις μέρες, σκορπώντας θλίψη και απόγνωση. Η ΕΣΗΕΑ, σχολιάζει τον τρόπο που ο δημοσιογραφικός κόσμος διαχειρίζεται και μεταδίδει τις ειδήσεις. Συγκεκριμένα, αναφέρει πως «η τραγωδία στα Τέμπη αναδεικνύει, με οδυνηρότατο τρόπο αυτή τη φορά, τα δομικά προβλήματα που μαστίζουν τα ελληνικά ΜΜΕ». Μάλιστα, η Ένωση Συντακτών εξηγεί την δυσανάλογη κάλυψη των γεγονότων, καθώς όπως παρατηρεί «οι προειδοποιήσεις των εργαζομένων στους σιδηροδρόμους δεν είχαν την κάλυψη που αναλογούσε στην σοβαρότητα του ζητήματος και τα λίγα, αλλά υπαρκτά, ρεπορτάζ δημοσιογράφων, ΜΜΕ και ερευνητικών δημοσιογραφικών ομάδων δεν αναπαρήχθησαν». «Όσο τα ΜΜΕ απομακρύνονται από την αποστολή τους να ελέγχουν την εξουσία, όσο στην ιεράρχηση των ειδήσεων κυριαρχούν κριτήρια άσχετα με την υπεράσπιση του δημόσιου συμφέροντος, όσο οι επιχειρήσεις ΜΜΕ περιορίζονται να λειτουργούν απλώς ως επιχειρήσεις και με όρους τηλεθέασης και επισκεψιμότητας, όσο οι δημοσιογράφοι υφίστανται περιορισμούς στο να ερευνούν,  τόσο θα αποδυναμώνονται οι θεσμικές εγγυήσεις για την λειτουργία του κράτους», συνεχίζει η ανακοίνωση. Οι δημοσιογράφοι της Αθήνας συμμετέχουν, όπως και ολόκληρη η χώρα, στο βαρύτατο πένθος για τους συνανθρώπους μας που χάθηκαν άδικα και συμπαρίστανται στην οδύνη των οικογενειών και των οικείων τους. Η τραγωδία στα Τέμπη αναδεικνύει, με οδυνηρότατο τρόπο αυτή τη φορά, τα δομικά προβλήματα που μαστίζουν τα ελληνικά ΜΜΕ. Οι προειδοποιήσεις των εργαζομένων στους σιδηροδρόμους δεν είχαν την κάλυψη που αναλογούσε στην σοβαρότητα του ζητήματος και τα λίγα, αλλά υπαρκτά, ρεπορτάζ δημοσιογράφων, ΜΜΕ και ερευνητικών δημοσιογραφικών ομάδων δεν αναπαρήχθησαν.  Όσο τα ΜΜΕ απομακρύνονται από την αποστολή τους να ελέγχουν την εξουσία, όσο στην ιεράρχηση των ειδήσεων κυριαρχούν κριτήρια άσχετα με την υπεράσπιση του δημόσιου συμφέροντος, όσο οι επιχειρήσεις ΜΜΕ περιορίζονται να λειτουργούν απλώς ως επιχειρήσεις και με όρους τηλεθέασης και επισκεψιμότητας, όσο οι δημοσιογράφοι υφίστανται περιορισμούς στο να ερευνούν,  τόσο θα αποδυναμώνονται οι θεσμικές εγγυήσεις για την λειτουργία του κράτους. Η στείρα αναπαραγωγή non paper, ακόμη και αυτές τις τραγικές ώρες, από μερίδα ενημερωτικών σελίδων, είναι άλλο ένα δείγμα δημοσιογραφικής στρέβλωσης. Ο δημοσιογραφικός κλάδος αναλαμβάνει το μέρος της ευθύνης που του αναλογεί. Τα Διοικητικά Συμβούλια της ΕΣΗΕΑ και της ΕΣΠΗΤ θεωρούν ότι διερμηνεύουν τη βούληση των δημοσιογράφων, αναλαμβάνοντας τη δέσμευση ότι τα αίτια και οι ευθύνες για αυτή την ανείπωτη φρίκη θα ερευνηθούν σε βάθος, με ψυχραιμία, επαγγελματισμό και τεκμηρίωση. Ακριβώς όπως συμβαίνει αυτές τις ώρες από την πλειονότητα των συναδέλφων, ιδιαίτερα όλων όσοι βρίσκονται στην «πρώτη γραμμή», άυπνοι, υπό δραματικές συνθήκες."
avgi.gr,https://www.avgi.gr//koinonia/441171_taytopoiithikan-52-nekroi-paradehontai-mpahalo-me-ton-arithmo-ton-agnooymenon, ΚΟΙΝΩΝΙΑ, Τέμπη / Ταυτοποιήθηκαν 52 νεκροί - Παραδέχονται το μπάχαλο με τον αριθμό των αγνοούμενων,03.03.23 14:16,Αυγή Newsroom,"Σε 57 ανέρχονται οι επιβεβαιωμένοι νεκροί της τραγωδίας στα Τέμπη, ενώ 52 σοροί έχουν ταυτοποιηθεί, με την εκπρόσωπο Τύπου της ΕΛΑΣ να διευκρινίζει τελικά ότι όσοι είχαν δηλωθεί αρχικά ως αγνοούμενοι συμπεριλαμβάνονται στους νεκρούς. «Σε αυτό το σημείο γίνεται το λάθος να προσθέτουν τον αριθμό όσων έχουν δηλωθεί ως αγνοούμενοι από τους συγγενείς τους. Όσοι έχουν δηλωθεί αρχικά συμπεριλαμβάνονται στους νεκρούς» ανέφερε χαρακτηριστικά η εκπροσωπος. Ειδικότερα, σύμφωνα με την Εκπρόσωπο Τύπου της Ελληνικής Αστυνομίας, Αστυνόμου Β' Κωνσταντία Δημογλίδου, η διαδικασία ταυτοποίησης των σορών με τη μέθοδο DNA διεξάγεται από τα ειδικά εγκληματολογικά εργαστήρια της Ελληνικής Αστυνομίας. Από τον Επικεφαλής της ομάδας αναγνώρισης της ΕΛΑΣ και τους ειδικούς ψυχολόγους της Αστυνομίας έχουν ενημερωθεί ήδη 14 οικογένειες και η επώδυνη αυτή διαδικασία συνεχίζεται. Στα εργαστήρια η διαδικασία ταυτοποίησης διεξάγεται 24 ώρες το εικοσιτετράωρο και έχει διακοπεί οποιαδήποτε άλλη εργασία προκειμένου να διεκπεραιωθεί όλη η διαδικασία της ταυτοποίησης το ταχύτερο δυνατόν. Επιπλέον η εκπρόσωπος της ΕΛ.ΑΣ ανέφερε πως προσωπικά αντικείμενα των επιβατών που βρέθηκαν στο σημείο έχουν συλλεχθεί και γι αυτά μπορούν να επικοινωνούν οι άνθρωποι με το αστυνομικό τμήμα Τεμπών.  "
avgi.gr,https://www.avgi.gr//koinonia/441169_lathi-kai-paraleipseis-apo-2020-deihnei-hronodiagramma-tis-ee, ΚΟΙΝΩΝΙΑ, Σύγκρουση τρένων στα Τέμπη / Λάθη και παραλείψεις από το 2020 δείχνει το χρονοδιάγραμμα της ΕΕ,03.03.23 13:42,Αυγή Newsroom,"Από το 2020 τρία χρόνια πριν την φονική σύγκρουση στα Τέμπη με τα δεκάδες θύματα, υπήρχαν εγκληματικές παραλείψεις που οδήγησαν στην πρωτοφανή τραγωδία, αυτό προκύπτει από τον χάρτη που συνοδεύει τον σχετικό εκτελεστικό κανονισμό της Ε.Ε., και η Ελλάδα όφειλε να ακολουθήσει. Μάλιστα η χώρα έχει λάβει σχεδόν 700 εκατ. ευρώ από το 2014, προκειμένου να εγκαταστήσει και να εκσυγχρονίσει τον ελληνικό σιδηρόδρομο. Από το 2020 θα έπρεπε να έχει εφαρμοστεί και στο σημείο της απίστευτης καταστροφής, το Ευρωπαϊκό Σύστημα Διαχείρισης της Σιδηροδρομικής Κυκλοφορίας (ERTMS), όπως αυτός ορίζεται από τον ευρωπαϊκό κανονισμό της Κομισιόν [Εκτελεστικός κανονισμός (Ε.Ε.) 2017/6]. Η Εφημερίδα των Συντακτών δημοσίευσε σήμερα τον χάρτη που συνοδεύει τον σχετικό εκτελεστικό κανονισμό της Ε.Ε., ο οποίος ορίζει με λεπτομέρεια τον χρονικό ορίζοντα εφαρμογής του συστήματος για όλα τα τμήματα των σιδηροδρομικών γραμμών της Ευρώπης που θεωρούνται στρατηγικής σημασίας. Ως λογικό και αναμενόμενο η σιδηροδρομική γραμμή Αθήνα-Θεσσαλονίκη είναι κομμάτι αυτής της κρίσιμης γραμμής και το συγκεκριμένο κομμάτι μεταξύ Θεσσαλονίκης και Δομοκού είχε χρονοδιάγραμμα ώς το 2020. Κατά την ίδια πηγή «η Επιτροπή έχει υποστηρίξει εντατικά την Ελλάδα μέσω κοινοτικών κονδυλίων για τη βελτίωση των σιδηροδρομικών υποδομών και μέσω των κονδυλίων Connecting Europe έχουν υποστηριχθεί 16 σιδηροδρομικά έργα από το 2014, με συνολική χρηματοδότηση σχεδόν 700 εκατ. ευρώ. Σχεδόν το 90% των κονδυλίων του Connecting Europe για την Ελλάδα κατευθύνθηκαν σε σιδηροδρομικά έργα» απάντησε ο αρμόδιος εκπρόσωπος της Επιτροπής, Ανταλμπερτ Γιανς. «Τα περισσότερα χρηματοδοτηθέντα έργα πήγαν στην αναβάθμιση και στην κατασκευή σιδηροδρομικών γραμμών. Το σύστημα σιδηροδρομικής διαλειτουργικότητας (ETCS) δεν αποτελεί συγκεκριμένα μέρος της οδηγίας του ευρωπαϊκού σιδηροδρομικού χώρου, είναι περισσότερο ο τεχνικός πυλώνας. Η Κομισιόν παρακολουθεί στενά την ανάπτυξή του ανά την Ευρώπη, με κεντρικό τον ρόλο του Ευρωπαϊκού Οργανισμού Σιδηροδρόμων» ανέφερε χαρακτηριστικά ο αρμόδιος εκπρόσωπος της Επιτροπής, Ανταλμπερτ Γιανς."
avgi.gr,https://www.avgi.gr//politiki/441168_anantistoihi-me-tin-koinonia-i-stasi-kerameos-stis-mathitikes-kinitopoiiseis-gia-ta, ΠΟΛΙΤΙΚΗ, Πάνος Σκουρλέτης / Αναντίστοιχη με την κοινωνία η στάση Κεραμέως στις μαθητικές κινητοποιήσεις για τα Τέμπη,03.03.23 13:35,Αυγή Newsroom,"Βαθιά αντιπαιδαγωγική και σε απόλυτη αναντιστοιχία με την κοινωνία χαρακτηρίζει ο Πάνος Σκουρλέτης τη στάση της υπουργού Παιδείας απέναντι στις μαθητικές κινητοποιήσεις για την τραγωδία στα Τέμπη. Όπως τονίζει ο κοινοβουλευτικός εκπρόσωπος του ΣΥΡΙΖΑ-ΠΣ, την ώρα που η χώρα συντετριμμένη ζητά απαντήσεις, την ώρα που είδαμε το ηρωικό παράδειγμα των δύο παιδιών, του Ανδρέα και του Άγγελου, που με αυτοθυσία έσωζαν συνεπιβάτες τους μέσα στο χάος, η Νίκη Κεραμέως έχει αφήσει, τελείως υπονομευτικά, στο επονομαζόμενο διευθυντικό δικαίωμα την εφαρμογή της εξ αποστάσεως εκπαίδευσης στα σχολεία που τελούν υπό κατάληψη ή έχουν ληφθεί αποφάσεις αποχής από τα μαθήματα, αντί να δώσει ρητή οδηγία για τη μη υποχρεωτικότητα σε αυτή και, άρα, σαφή εντολή για τη μη λήψη απουσιών. «Η ενεργοποίηση αυτής της διαδικασίας, που δύσκολα υλοποιείται χωρίς επαρκή προετοιμασία, δεν έχει εκπαιδευτικό χαρακτήρα, αλλά τιμωρητικό και αποτρεπτικό. Ο πραγματικός στόχος της πολιτικής ηγεσίας του υπουργείου Παιδείας είναι να εμποδιστούν οι ειλικρινείς και αυθόρμητες αντιδράσεις των μαθητών απέναντι στο πρωτοφανές δυστύχημα και τις αιτίες του, να μπουν απουσίες, να φοβηθούν και να διχαστούν οι μαθητές, ώστε να μη πενθήσουν, να μην αντιδράσουν, να μην αγωνιστούν ως σύνολο με την ελληνική κοινωνία, τους γονείς και τους δασκάλους τους, που ζητούν απαντήσεις και μέτρα που θα προλάβουν την επόμενη τραγωδία» τονίζει ο Πάνος Σκουρλέτης. «Η στάση της κ. Κεραμέως είναι βαθιά αντιπαιδαγωγική και σε απόλυτη αναντιστοιχία με την κοινωνία» καταλήγει. «Συντετριμμένη η χώρα βιώνει την τραγωδία στα Τέμπη, πενθεί και ζητά απαντήσεις, αρνούμενη να αποδεχθεί το βολικό, για ορισμένους, αφήγημα του αποκλειστικά ανθρώπινου λάθους, ιδίως όταν ώρα με την ώρα αποκαλύπτεται ένα αναμφισβήτητο χρονικό αδικαιολόγητων επιλογών και αμέλειας που πρέπει να διερευνηθεί περαιτέρω. Συγκλονισμένοι όλοι, είδαμε το ηρωικό παράδειγμα των δύο παιδιών, του Ανδρέα και του Άγγελου, που με αυτοθυσία έσωζαν συνεπιβάτες τους μέσα στο χάος, στη φρίκη και στον πόνο, ενώ οι φλόγες βρίσκονταν σε απόσταση αναπνοής. Είναι αυτή η στάση ζωής, η οποία υπερβαίνει το ατομικό συμφέρον και εστιάζει με αυταπάρνηση στο σύνολο, η οποία κινεί ήδη από χθες τις αντιδράσεις της ελληνικής κοινωνίας απέναντι στην τραγωδία. Σε αυτές τις αντιδράσεις εντάσσονται και οι κινητοποιήσεις των μαθητών, με αποχές ή καταλήψεις.  Ωστόσο, υπάρχει κι ένας άλλος κόσμος, με διαφορετική οπτική. Σήμερα αντιπροσωπεύεται χαρακτηριστικά από την υπουργό Παιδείας κ. Κεραμέως, η οποία έχει αφήσει, τελείως υπονομευτικά, στο επονομαζόμενο διευθυντικό δικαίωμα την εφαρμογή της εξ αποστάσεως εκπαίδευσης στα σχολεία που τελούν υπό κατάληψη ή έχουν ληφθεί αποφάσεις αποχής από τα μαθήματα, αντί να δώσει ρητή οδηγία για τη μη υποχρεωτικότητα σε αυτή και, άρα, σαφή εντολή για τη μη λήψη απουσιών. Η ενεργοποίηση αυτής της διαδικασίας, που δύσκολα υλοποιείται χωρίς επαρκή προετοιμασία, δεν έχει εκπαιδευτικό χαρακτήρα, αλλά τιμωρητικό και αποτρεπτικό. Ο πραγματικός στόχος της πολιτικής ηγεσίας του υπουργείου Παιδείας είναι να εμποδιστούν οι ειλικρινείς και αυθόρμητες αντιδράσεις των μαθητών απέναντι στο πρωτοφανές δυστύχημα και τις αιτίες του, να μπουν απουσίες, να φοβηθούν και να διχαστούν οι μαθητές, ώστε να μη πενθήσουν, να μην αντιδράσουν, να μην αγωνιστούν ως σύνολο με την ελληνική κοινωνία, τους γονείς και τους δασκάλους τους, που ζητούν απαντήσεις και μέτρα που θα προλάβουν την επόμενη τραγωδία. Η στάση της κ. Κεραμέως είναι βαθιά αντιπαιδαγωγική και σε απόλυτη αναντιστοιχία με την κοινωνία»."
avgi.gr,https://www.avgi.gr//parapolitika/441167_tromos-meta-tis-mazikes-diadiloseis-gia-ta-tempi-binteo, ΠΑΡΑΠΟΛΙΤΙΚΑ, ΣΚΑΪ / Τρόμος μετά τις μαζικές διαδηλώσεις για τα Τέμπη (βίντεο),03.03.23 12:54,Αυγή Newsroom,"Σε μία ακόμη επιχείρηση συσκότισης των όσων απορρέουν από την ανείπωτη τραγωδία στα Τέμπη και με αιχμή στην φαρέτρα των επιχειρημάτων το πένθος, οι δημοσιογράφοι στο ΣΚΑΪ προσπάθησαν να δημιουργήσουν κλίμα κατά των διαμαρτυριών. Φοβούμενοι τις οργισμένες αντιδράσεις του κόσμου, την απόγνωση των συγγενών και τις συνέπειες στην κυβέρνηση Μητσοτάκη, ανησυχούν. Η μεγάλη συμμετοχή στις διαμαρτυρίες σε όλη τη χώρα φαίνεται να τους ανησυχεί και προτάσσοντας το τριήμερο πένθος ζητούν από τον κόσμο να «σωπάσει» προκαταβάλλοντας με μπάχαλα και φασαρίες. Η στιχομυθία ανάμεσα στον Δημήτρη Οικονόμου, τον Άρη Πορτοσάλτε και τον Άκη Παυλόπουλο είναι ενδεικτική της αγωνίας που επικρατεί. «Μην αρχίσουμε να προτρέπει ο ένας τον άλλο να βγούμε στους δρόμους, για να κερδοσκοπήσουν πολιτικά. Λύση δε θα βρούμε. Βλέπω υπάρχει μία κινητικότητα. Μια κινητικότητα.. Παράξενη.  Εάν αρχίσουμε τέτοια μπάχαλα δεν θα βρούμε άκρη» είπε ο Δημήτρης Οικονόμου.Ο Άρης Πορτοσάλτε πρόταξε το «τριήμερο πένθος. Είπαμε τρεις μέρες να ησυχάσουμε. Είναι η ώρα τώρα να παρακινούμε και να λέμε ελάτε στις πλατείες» διερωτήθηκε. Με τον Άκη Παυλόπουλο να σημειώνει «όχι βέβαια».  Το χαρακτηριστικό στιγμιότυπο από το 11:59 λεπτό"
avgi.gr,https://www.avgi.gr//politiki/441166_4-erotimata-poy-ofeilei-na-apantisei-o-mitsotakis-gia-ta-tempi, ΠΟΛΙΤΙΚΗ, Πόπη Τσαπανίδου / 4 ερωτήματα που οφείλει να απαντήσει ο Μητσοτάκης για τα Τέμπη,03.03.23 12:41,Αυγή Newsroom,"«Κάθε προσπάθεια απόκρυψης και συγκάλυψης της αλήθειας για την τραγωδία των Τεμπών αποτελεί ασέβεια προς τους νεκρούς και προαναγγέλλει νέες τραγωδίες» τονίζει η εκπρόσωπος Τύπου του ΣΥΡΙΖΑ - ΠΣ Πόπη Τσαπανίδου. Όπως σημειώνει, «η επιλογή όλων μας τώρα δεν μπορεί παρά να είναι μία: Όλα στο φως!» «Η προσπάθεια του πρωθυπουργού και της κυβέρνησης να καταφύγουν σε επικοινωνιακά τεχνάσματα, χονδροειδείς απόπειρες συμψηφισμού και διαχρονικές δικαιολογίες, προκαλεί σοβαρές ανησυχίες και αλγεινή εντύπωση» υπογραμμίζει η Πόπη Τσαπανίδου. «Επαναλαμβάνουμε ότι για όποιον πραγματικά σέβεται τις ζωές που χάθηκαν άδικα, τις οικογένειές τους, όλους όσοι αγωνιούν για το πώς και γιατί φτάσαμε στο πολύνεκρο δράμα, η αλήθεια είναι μονόδρομος» σημειώνει η Πόπη Τσαπανίδου και θέτει στον Κυριάκο Μητσοτάκη τέσσερα ερωτήματα. Ο πρωθυπουργός οφείλει να απαντήσει αυτή τη στιγμή σε τέσσερα ερωτήματα: «Τέλος, περιμένουμε από τον κ. Μητσοτάκη που απέδωσε στον κ. Καραμανλή την «αντικειμενική πολιτική ευθύνη» να μας απαντήσει εάν αυτή θα διαρκέσει μέχρι τις εκλογές και μετά θα είναι κανονικά υποψήφιος». «Σε κάθε περίπτωση να είναι όλοι βέβαιοι: Η αλήθεια είναι ο ύστατος χαιρετισμός στους νεκρούς μας» αναφέρει καταληκτικά."
avgi.gr,https://www.avgi.gr//koinonia/441165_na-ginoyme-ton-nekron-i-foni-sygklonistiki-diamartyria-mathiton-kai-foititon, ΚΟΙΝΩΝΙΑ, Τέμπη / «Να γίνουμε των νεκρών η φωνή» - Συγκλονιστική διαμαρτυρία μαθητών και φοιτητών,03.03.23 12:29,Κώστας Παπαντωνίου,"Με μαύρα μπαλόνια και πανό, βουβοί και με θλιμμένα μάτια, μαθητές και μαθήτριες, φοιτητές και φοιτήτριες συγκεντρώθηκαν στα Προπύλαια σε μια σεμνή αλλά γεμάτη οργή διαμαρτυρία για το σιδηροδρομικό δυστύχημα των Τεμπών. Από εκεί ξεκίνησαν πορεία στο κέντρο της Αθήνας, ενώ φτάνοντας έξω από τη Βουλή έκαναν καθιστική διαμαρτυρία και κράτησαν ενός λεπτού σιγή για τα θύματα της τραγωδίας.  Στη συνέχεια η πορεία κατέληξε στα γραφεία της Hellenic Train στη λεωφόρο Συγγρού. Εκεί, έξω από τα γραφεία της εταιρείας, οι διαδηλωτές έγραψαν με κόκκινη μπογιά τη λέξη «δολοφόνοι» και άνοιξαν μαύρο πανό στη μνήμη των νεκρών. Καθιστική διαμαρτυρία κι ενός λεπτού σιγή έξω απ τη Βουλή από χιλιάδες φοιτητές και μαθητές #Τέμπη #Τεμπη_Τραγωδία https://t.co/OTE1vOC6tn pic.twitter.com/DAKrROZOSS  Χιλιάδες έκλεισαν την Πανεπιστημίου και ξεκίνησαν πορεία στη Βουλή. «Να γίνουμε των νεκρών η φωνή», «Το πάμε κι οπου βγει - δεν βγαίνει πουθενά,  μόνο τραγωδίες το σύστημα γεννά»,  «Κέρδη βαμμένα στων φοιτητών το αίμα» τα συνθήματα που φώναζαν οι διαδηλωτές. «Το έγκλημα αυτό να μη συγκαλυφθεί - ολων των νεκρών να γίνουμε φωνή» #Τεμπη_Τραγωδια #Τεμπη https://t.co/fWQWx5t48k pic.twitter.com/QgpqjI6l7h  «Αυτό το έγκλημα δεν πρέπει να συγκαλυφθεί, πρέπει να αποδοθούν οι ευθύνες» τόνισε στο avgi.gr η Γεωργία Τσαγκάρη, πρόεδρος του Φοιτητικού Συλλόγου της Παντείου. «Αυτό το έγκλημα δεν πρέπει να συγκαλυφθεί» - Τεράστια κινητοποίηση μαθητών και φοιτητών στα Προπύλαια #Τεμπη_Τραγωδια #Τεμπη https://t.co/fWQWx5t48k pic.twitter.com/RgY5oGKFqU  Η διαμαρτυρία έφτασε έξω από τα γραφεία της Hellenic train, όπου εκεί με κόκκινη μπογιά οι διαδηλωτές έγραψαν «δολοφόνοι». Διαμαρτυρία έξω από τα γραφεία της Hellenic train #Τεμπη https://t.co/OTE1vOC6tn pic.twitter.com/JowJISa3Il  Ακολούθησε διαβούλευση με τους αστυνομικούς για να μπουν μέσα οι εργαζόμενοι του ΟΣΕ και να συναντήσουν την εταιρεία. Οι εργαζόμενοι κατάφεραν να μπουν στην εταιρεία με τον κόσμο να ξεσπά σε χειροκροτήματα. «Να γίνουμε των νεκρών η φωνή» #Τεμπη https://t.co/OTE1vOC6tn pic.twitter.com/XxIk4RuybF  Στο μεταξύ οι φοιτητικοί σύλλογοι μαζί με φορείς και συλλογικότητες, απευθύνουν νέο κάλεσμα για σήμερα στις 18:30 στα Προπύλαια στις 18:30 Σε ψήφισμά τους τονίζουν «Οι ζωές μας μετράνε». Ακολουθεί ολόκληρο το ψήφισμα του Φοιτητικού Συλλόγου «Σαν φοιτητικός σύλλογος εκφράζουμε τα θερμά μας συλλυπητήρια στις οικογένειες των θυμάτων από τη σύγκρουση των δύο τραίνων στα Τέμπη. Για το δυστύχημα είναι ένοχη, πέραν από την εταιρία Hellenic Train (όπου κάτοχος της είναι η Trenitalia), η κυβέρνηση της Νέας Δημοκρατίας η οποία έχοντας στην προμετωπίδα της πολιτικής της τις βαθιά αντί-λαϊκές αναδιαρθρώσεις, έχει αφήσει τις μεγάλες επιχειρήσεις να κερδοφορούν ανηλεώς στις πλάτες του λαού. Η κατεύθυνση των ιδιωτικοποιήσεων και του ξεπουλήματος της δημόσιας περιουσίας στο βωμό της «ανάπτυξης» που αποσκοπεί μόνο στην αύξηση των κερδών κοστίζει ζωές. Η ιδιωτικοποίηση των συγκοινωνιών και η αδιαφορία έχουν οδηγήσει στην υποβάθμιση της ποιότητας αλλά και της ασφάλειας στις μεταφορές, σε σημείο που φτάσαμε στο δυστύχημα αυτό να μετράμε δεκάδες νεκρούς και εκατοντάδες τραυματίες. Με τον τραγικό απολογισμό να αυξάνεται συνεχώς θρηνώντας σχεδόν 60 νεκρούς, με τους περισσότερους να αποτελούν φοιτητές και νεολαίους, συναδέλφους μας. Για ένα ενδεχόμενο για το οποίο οι εργαζόμενοι και οι Συνδικαλιστικοί Φορείς των εργαζομένων στα τραίνα προειδοποιούσαν εδώ και πολλούς μήνες, χωρίς να εισακούγονται από τη ΝΔ η οποία ήταν απασχολημένη να θριαμβολογεί για τις ιδιωτικοποιήσεις. Την ίδια στιγμή που καταδίκαζαν ως παράνομες τις απεργίες των εργαζομένων στους σιδηροδρόμους, οι οποίοι ζητούσαν καλύτερες και πιο ασφαλείς μεταφορές. Όμως η κυβέρνηση δεν απασχολείται ακόμη και για την απώλεια ανθρώπινων ζωών. Όλη η σιδηροδρομική γραμμή είναι σε άθλια κατάσταση, με ατυχήματα και βλάβες να συμβαίνουν καθημερινά εδώ και πολύ καιρό. Λίγες μέρες πριν, πάλι στη γραμμή προς Θεσσαλονίκη, σπασμένο καλώδιο ηλεκτροδότησης διέκοψε την κυκλοφορία για ώρες βάζοντας σε κίνδυνο 450 επιβάτες.  Τραγική ειρωνεία και προσβολή στη νοημοσύνη μας αποτελεί το γεγονός πως ο πρωθυπουργός επρόκειτο να επισκεφθεί το Κέντρο Τηλεδιοίκησης - Σηματοδότησης Σιδηροδρομικού Δικτύου Βορείου Ελλάδος, στο οποίο θα επαινούσε δημοσίως την ιδιωτικοποίηση του ΟΣΕ. Για να παρουσιάσει ως επιτυχημένη επένδυση ένα δίκτυο που δεν υπάρχει σύμφωνα με καταγγελίες εργαζομένων. Έλλειψη με αποτέλεσμα τις τραγικές συνέπειες. Όλος ο λαός θρηνεί τους νεκρούς του κυβερνητικού. Η οργή είναι τεράστια. Μετά την μαζικότατη πορεία την Πέμπτη 2/3 που έκανε ξεκάθαρο το ποιες είναι οι διαθέσεις του λαού απέναντι στο έγκλημα της ΝΔ που κόστισε δεκάδες ζωές δεν χωράνε κυβερνητικές κοροϊδίες. Η επιστράτευση του συρφετού των κυβερνητικών μέσων για να «ρίξουν στάχτη» στα μάτια του κόσμου και η προκλητική στάση που συνεχίζει να διατηρεί η ΝΔ αναζητώντας ατομικές ευθύνες ενώ εδώ και 23 χρόνια δεν έχει εγκατασταθεί ο απαραίτητος εξοπλισμός ώστε να εξασφαλίζεται η απαιτούμενη ασφάλεια των εργαζομένων και των επιβατών μας εξοργίζουν ακόμη περισσότερο. Σε αυτό τον αγώνα πρέπει να είμαστε όλοι παρόντες. Δεν πρέπει και δεν θα μείνουμε αμέτοχοι στο σχέδιο της κυβέρνησης να υποβαθμίζει τις ζωές μας! Να αποδοθούν άμεσα οι ευθύνες για το τραγικό συμβάν, το χειρότερο δυστύχημα στις συγκοινωνίες στη χώρα. Ευθύνες που βαραίνουν την κυβέρνηση της ΝΔ που βάζει σε κίνδυνο όλο το λαό. Οι παραιτήσεις προσχηματικού χαρακτήρα που δεν δείχνουν τίποτα άλλο πέραν του ότι προσπαθούν να μαζέψουν τα ασυμμάζευτα, τα «κροκοδείλια» δάκρυα και τα διαγγέλματα που μόνο σκοπό έχουν την αποποίηση των ευθυνών της ΝΔ είναι χυδαία και προσβάλλουν όλο το λαό που αντιμετωπίζει τις συνέπειες της σαρωτικής πολιτικής, που κυριολεκτικά κοστίζει ζωές»."
avgi.gr,https://www.avgi.gr//koinonia/441163_pote-xana-sopaste-sygklonistiko-minyma-ton-ergazomenon-ston-deddie, ΚΟΙΝΩΝΙΑ, Τέμπη / «Ποτέ Ξανά – Σωπάστε!» - Το συγκλονιστικό μήνυμα των εργαζομένων στον ΔΕΔΔΗΕ ,03.03.23 12:09,Αυγή Newsroom,"«Ποτέ Ξανά!» σχημάτισαν οι εργαζόμενοι στον ΔΕΔΔΗΕ στις εγκαταστάσεις της Ελαΐδας, κρατώντας ο ένας το χέρι του άλλου, συμμετέχοντας στο πένθος για την σιδηροδρομική τραγωδία στα Τέμπη.   «Οι μόνοι που μπορούν να μιλάνε είναι όσοι πονάνε και όσοι τους καταλαβαίνουν!!!» τονίζουν σε ανάρτησή τους στο Facebook, την οποία συνοδεύουν με ένα βίντεο στο οποίο όλοι τους σιωπηλοί κλείνουν το στόμα τους με το χέρι τους. "
avgi.gr,https://www.avgi.gr//koinonia/441160_triimero-penthos-kai-stin-kypro, ΚΟΙΝΩΝΙΑ, Τέμπη / Τριήμερο πένθος και στην Κύπρο ,03.03.23 11:43,Αυγή Newsroom,"Τριήμερο εθνικό πένθος κηρύχθηκε και στην Κύπρο μετά την ταυτοποίηση των σορών των δύο Κυπρίων φοιτητών, του Κυπριανού Παπαϊωάννου και της Αναστασίας Αδαμίδου, που έχασαν τη ζωή τους στο τραγικό σιδηροδρομικό δυστύχημα στα Τέμπη. Ο Πρόεδρος της Κυπριακής Δημοκρατίας Νίκος Χριστοδουλίδης εξέφρασε τα ειλικρινή και βαθιά συλλυπητήρια του στις οικογένειες των δύο Κυπρίων φοιτητών, όπως και όλων των θυμάτων, καθώς και την αμέριστη συμπαράσταση της Πολιτείας. Όπως ανακοίνωσε η Προεδρία της Κυπριακής Δημοκρατίας, με οδηγίες του Προέδρου της Δημοκρατίας, το κόστος μεταφοράς των σορών των δύο νεαρών φοιτητών, αλλά και της επιστροφής των μελών των οικογενειών της στην Κύπρο θα καλυφθεί από το κράτος. Η κηδεία των δύο Κυπρίων φοιτητών θα καλυφθεί δημοσία δαπάνη. "
avgi.gr,https://www.avgi.gr//koinonia/441159_stathera-krisimi-i-katastasi-toy-monadikoy-epizonta-apo-proto-bagoni, ΚΟΙΝΩΝΙΑ, Τέμπη / «Σταθερά κρίσιμη» η κατάσταση του μοναδικού επιζώντα από το πρώτο βαγόνι,03.03.23 11:35,Αυγή Newsroom,"«Σταθερά κρίσιμη» είναι η κατάσταση του μοναδικού ανθρώπου που βγήκε ζωντανός από το πρώτο μοιραίο βαγόνι και βρίσκεται στη ΜΕΘ. Πρόκειται για έναν 20χρονο με κρανιοεγκεφαλικές κακώσεις και έχει υποβληθεί σε δύο χειρουργεία. «Η κατάσταση του είναι σταθερά κρίσιμη», είπε στην ΕΡΤ ο διευθυντής ΜΕΘ του Γενικού Νοσοκομείου Λάρισας Απόστολος Κομνός. «Προσπαθούμε για το καλύτερο» πρόσθεσε ο ίδιος. Μέχρι αυτή την ώρα στους 57 ανέρχονται οι επιβεβαιωμένοι νεκροί που έχουν ανασυρθεί μέχρι στιγμής από τα συντρίμμια της επιβατικής αμαξοστοιχίας. Όσον αφορά τους τραυματίες, 48 παραμένουν για νοσηλεία και 6 άτομα νοσηλεύονται σε ΜΕΘ. Σύμφωνα με την ΕΡΤ, αρκετοί τραυματίες έχουν αρχίσει και παίρνουν εξιτήριο. «Έχουμε και κάποιους τραυματίες που έχουν χειρουργηθεί. Στο νοσοκομείο μας έγιναν 20 εισαγωγές, οι 15 έχουν μείνει, και είναι σε καλή κατάσταση, 5 πήραν εξιτήριο. Κάποιοι έχουν χειρουργηθεί και κάποιοι θα χειρουργηθούν με την κατάστασή τους να μην εμπνέει ανησυχία» ανέφερε ο κ. Κομνός. Στη συνέχεια περιέγραψε τις απίστευτες σκηνές που εκτυλίχθηκαν στο νοσοκομείο τις πρώτες ώρες της σιδηροδρομικής τραγωδίας στα Τέμπη. «Όταν μας ειδοποίησαν αμέσως μετά το ατύχημα, αν και το νοσοκομείο δεν εφημέρευε, καθώς εφημέρευε το πανεπιστημιακό Λάρισας, σε μισή ώρα ήμασταν έτοιμοι να αοδεχθούμε ασθενή». Στον τόπο του ατυχήματος ήταν 40 ασθενοφόρα, ανέφερε. «Κάτι τέτοιο είχα ζήσει 20 χρόνια πριν, όταν είχαμε το τροχαίο των Τεμπών με τα παιδιά. Οι ίδιες διαδικασίες, δυστυχία» θυμάται ο κ. Κομνός. Τέλος, ο διευθυντής ΜΕΘ στη Λάρισα είπε ότι οι συγγενείς υποστηρίχθηκαν ψυχολογικά από τις πρώτες ώρες ενώ ήδη έχει γίνει ταυτοποίηση σε 7 άτομα."
avgi.gr,https://www.avgi.gr//koinonia/441158_binteo-poy-exorgizei-sikonetai-i-mpara-se-fylassomeni-diabasi-kai-meta-pernaei, ΚΟΙΝΩΝΙΑ, Αμύνταιο Φλώρινας / Βίντεο που εξοργίζει – Σηκώνεται η μπάρα σε φυλασσόμενη διάβαση και μετά περνάει το τρένο,03.03.23 11:04,Αυγή Newsroom,"Την ώρα που όλη η Ελλάδα έχει βυθιστεί στο πένθος από την σιδηροδρομική τραγωδία στα Τέμπη έρχεται στο φως ένα βίντεο που τουλάχιστον εξοργίζει και δείχνει τον βαθμό κατάρρευσης των υποδομών του σιδηροδρομικού δικτύου και την εγκληματική αδιαφορία πίσω από αυτήν. Στο βίντεο λίγων αλλά κρίσιμων δευτερολέπτων διακρίνεται μια φυλασσόμενη διάβαση στο Αμύνταιο Φλώρινας. Φυλασσόμενη μόνο κατ’ όνομα, αφού όπως μπορεί να διαπιστώσει κανείς η μπάρα σηκώνεται και αφού περνούν αρκετά δευτερόλεπτα περνά η αμαξοστοιχία κορνάροντας.  Το εντυπωσιακό είναι ότι κανείς από όσους περιμένουν στις δύο πλευρές της διάβασης – δύο ΙΧ αυτοκίνητα και ένας ποδηλάτης – δεν κινείται όταν σηκώνεται η μπάρα, αλλά περιμένουν υπομονετικά να περάσει και το τρένο. Προφανώς, είναι κάτοικοι της περιοχής και γνωρίζουν ότι αυτός είναι ο τρόπος λειτουργίας της «φυλασσόμενης διάβασης». Ευτυχώς, ανάμεσά τους δεν είναι κανένας οδηγός από άλλη περιοχή που να μην γνωρίζει το πρόβλημα γιατί διαφορετικά θα θρηνούσαμε για άλλη μια φορά θύματα. Στο ΟΡΕΝ μίλησε ο δήμαρχος Αμυνταίου Φλώρινας Άνθιμος Μπιτάκης, ο οποίος επιβεβαίωσε την αυθεντικότητα του βίντεο. «Είναι συχνό φαινόμενο, έχουμε κάνει άπειρες φορές έγγραφα και δεν μας ακούει κανένας. Μπλοκάρει το σύστημα» υποστήριξε."
avgi.gr,https://www.avgi.gr//politiki/441125_diasosi-epi-ptomaton, ΠΟΛΙΤΙΚΗ, «Διάσωση» επί πτωμάτων,03.03.23 10:59,Κατερίνα Μπρέγιαννη,"Μέσα στην απέραντη οδύνη και οργή, το μόνο που πραγματικά φαίνεται να απασχολεί το γαλάζιο στρατόπεδο είναι η διάσωση του πρωθυπουργού ενόψει της εκλογικής μάχης. Έτσι, η κυβέρνηση Μητσοτάκη προσανατολίστηκε κυρίως στην επικοινωνιακή διαχείριση της τραγωδίας, παρά στην εξακρίβωση των πραγματικών αιτιών που οδήγησαν σ’ αυτή. Πολύ εύκολα και σχεδόν ακαριαία φόρτωσαν όλο το βάρος της ευθύνης στο «ανθρώπινο λάθος», δηλαδή στον σταθμάρχη που εργαζόταν με μπλοκάκι. Ακούσαμε την ετυμηγορία από τον ίδιο τον πρωθυπουργό την ώρα που υποσχόταν για πολλοστή φορά ότι «το μαχαίρι θα φτάσει στο κόκαλο». Προς τι άραγε; Προφανώς γιατί με την «υπερκομματική επιτροπή» θέλει να εμπλέξει και άλλους στον καταμερισμό των ευθυνών - εξάλλου, όσο πιο μακριά απλώνεται η έρευνα τόσο απομακρύνεται η αλήθεια. Στη συνέχεια, τον λόγο έλαβαν οι «εισαγγελείς των καναλιών», οι οποίοι επέβαλαν τις ποινές... Στον ΣΚΑΪ μιλούσαν για τον «ενδεχόμενο δόλο» του σταθμάρχη υπερσκελίζοντας την ελληνική Δικαιοσύνη και εξυπηρετώντας το σχέδιο του «αποδιοπομπαίου τράγου» που είχε τεθεί εξαρχής σε εφαρμογή (Δ. Οικονόμου, Ά. Παυλόπουλος). Κλαυσίγελως μέσα στην απόλυτη θλίψη να βλέπεις δημοσιογράφους του γαλάζιου επικοινωνιακού στρατού να υψώνουν το δάχτυλο στους σιδηροδρομικούς (Γ. Παπαδόπουλος, Μ. Σαράφογλου). Αυτοί, που σε κάθε απεργία βλέπουν μόνο «ταλαιπωρία του κοινού», επιτέθηκαν στους εργαζόμενους γιατί τάχα δεν ανέδειξαν τα προβλήματα, ακόμα και γιατί δεν έκαναν απεργία, όπως έγραψε ο Γ. Παπαχρήστος. Μάταια οι συνδικαλιστές σιδηροδρομικοί απαντούσαν ότι και εξώδικα έστειλαν, και απεργίες έκαναν, αλλά ουδείς ασχολήθηκε. Αποκορύφωμα του εκχυδαϊσμού της ενημέρωσης ήταν ότι γνωστοί «αγανακτισμένοι σχολιαστές», που, πριν ακόμα υπάρξει ο τραγικός απολογισμός της τραγωδίας, έθεσαν σε εφαρμογή ένα μακάβριο σχέδιο διάσωσης του πρωθυπουργού, τη σύγκριση εθνικών τραγωδιών. «Να βάλει και αυτό το δίλημμα στις εκλογές ο πρωθυπουργός και να πει “κοιτάξτε πώς το διαχειριστήκαμε εμείς και πώς οι άλλοι”» προέτρεψε ο Β. Χιώτης (ΣΚΑΪ) τον πρωθυπουργό, σαν να είμαστε μπροστά στο ταμείο και μετράμε τα ψιλά... Προχώρησαν στη συνέχεια σε ανίερες συγκρίσεις για να καταλήξουν ότι ο Μητσοτάκης είναι καλύτερος, δίνοντας τα επιχειρήματα «στο πιάτο». Γιατί δεν έκανε «σόου πάνω στο Μάτι», όπως είπε ο Ά. Πορτοσάλτε, γιατί έδρασε άμεσα ο μηχανισμός, παραιτήθηκε ο υπουργός και δεν έκρυψαν τους νεκρούς (Β. Χιώτης)... Και αυτή η αισχρή τυμβωρυχία εξελίσσεται πριν ακόμα ξεθάψουν τους νεκρούς από τα βαγόνια στα Τέμπη, πριν ακόμα ενημερώσουν την κοινή γνώμη για τον αριθμό των αγνοουμένων... Όταν οι γονείς ακόμα περιμένουν τα παιδιά τους να γυρίσουν. Αυτό δεν είναι ούτε ενημέρωση 108. Είναι εμετός."
avgi.gr,https://www.avgi.gr//politiki/441157_na-kleisei-o-mitsotakis-ton-ose-na-teleionoyme, ΠΟΛΙΤΙΚΗ, Μπάμπης Παπαδημητρίου / Να κλείσει ο Μητσοτάκης τον ΟΣΕ να τελειώνουμε,03.03.23 10:47,Αυγή Newsroom,"Την ώρα που η χώρα ακόμα μετράει νεκρούς από την τραγωδία στα Τέμπη τα στελέχη της Νέας Δημοκρατίας επιμένουν στην επικοινωνιακή διαχείριση της φονικής σύγκρουσης. Σε μία προσπάθεια να κρύψουν τις βαρύτατες ευθύνες του πρωθυπουργού και αφού επί μία τετραετία απαξίωσαν και υποβάθμισαν τον ΟΣΕ, τώρα θέλουν να τον κλείσουν. Το άγχος για το πως θα πάει η κυβέρνηση Μητσοτάκη σε εκλογές στην σκιά της ανείπωτης τραγωδίας με τους δεκάδες νεκρούς, οδήγησε τον Μπάμπη Παπαδημητρίου σε μία απίστευτα προκλητική δήλωση. Ο γαλάζιος βουλευτής συνηγορώντας στην πρόταση του Άρη Πορτοσάλτε στο ραδιόφωνο του ΣΚΑΪ, συνέστησε στον πρωθυπουργό να κλείσει τον ΟΣΕ, για τα τελειώσει και το θέμα. Ο δημοσιογράφος του ΣΚΑΪ, υποστήριξε πως «ο ΟΣΕ είναι σάπιο πράγμα. Ο Μητσοτάκης όταν αναλάμβανε την πρώτη τη δεύτερη μέρα έπρεπε να κλείσει τον ΟΣΕ και να τον ξανανοίξουμε τότε που θα τον έχουμε φτιάξει. Ο Μητσοτάκης δεν το έκανε και λανθασμένα σκέπασε το πρόβλημα». Ο βουλευτής της Νέας Δημοκρατίας το πήγε ένα βήμα παρακάτω και προκλητικά δήλωσε να μην ψάχνουμε για ευθύνες για το τι πήγε λάθος, αλλά να κλείσουμε τον ΟΣΕ. Μέχρι τότε ο Μπάμπης Παπαδημητρίου πρότεινε να λειτουργεί ο σιδηρόδρομος μόνο για τις εμπορικές αμαξοστοιχίες. «Πρέπει να τον κλείσει τουλάχιστον για να γίνει ήρεμα και αντικειμενικά η δουλειά της γνωμοδότησης. Και να κάνει αυτό που έκανε στην πανδημία και να μην ακούσει τον Αλέξη Τσίπρα που τον κυνηγάει γιατί έδωσε άμεσες αναθέσεις κτλ. Να τελειώσει αυτή η δουλειά. Στο μεταξύ ας τρέχουν οι εμπορικές. Οι επιβατικές ας σταματήσουν για λίγο» είπε ο Μπάμπης Παπαδημητρίου. Ο διάλογος του Άρη Πορτοσάλτε - Μπάμπη Παπαδημητρίου από το 01:22:29  "
avgi.gr,https://www.avgi.gr//social/441154_i-maria-thymatai-tis-fones-ekeinon-poy-tin-esosan-sygkinei-eyharisto-tis-oikogeneias, SOCIAL, Τέμπη / «Η Μαρία θυμάται τις φωνές εκείνων που την έσωσαν» - Συγκινεί το ευχαριστώ της οικογένειας,03.03.23 09:32,Αυγή Newsroom,"Με μια συγκινητική ανάρτηση στο Facebook, η Αγγελική Θανοπούλου απευθύνει ένα μεγάλο ευχαριστώ σε όλους εκείνους που έσωσαν τη Μαρία, «το δικό μας παιδί» στο τραγικό σιδηροδρομικό δυστύχημα στα Τέμπη. Όπως αναφέρει, η Μαρία ήταν όρθια πηγαίνοντας προς την καφετέρια του τρένου όταν έγινε η σύγκρουση, εκσφενδονίστηκε και έμεινε αναίσθητη αφού χτύπησε κάπου με ορμή. Από εκεί και μετά θυμάται μόνο αποσπασματικά τι συνέβη. «Θυμάται κάποιον, μάλλον νεαρό να φωνάζει από πάνω της σε κάποιον άλλο..""Ζει, ζει, έλα δω, έλα δω"". Θυμάται να την σηκώνουν στον αέρα, να την βγάζουν μέσα από τους καπνούς,να την ακουμπούν στο κρύο χώμα στα χωράφια και να κάθονται δίπλα της και να της μιλούν και να της δίνουν κουράγιο. Θυμάται τις σειρήνες και τις φωνές όσων ήταν κοντά της. ""Εδώ βοήθεια, εδώ έχουμε τραυματίες"". Και τις φωνές των διασωστών ""Ερχόμαστε, ερχόμαστε""» περιγράφει. «Θυμάται τέτοια πράγματα. Φωνές θυμάται. Τις φωνές εκείνων που την έσωσαν. Ένα μεγάλο ευχαριστώ από όλη μας την οικογένεια, στις φωνές αυτές, στους ανθρώπους εκείνους, σε αυτούς τους αγγέλους - οποίοι και αν ήταν -που έσωσαν το κορίτσι μας» καταλήγει. "
avgi.gr,https://www.avgi.gr//koinonia/441152_i-tiledioikisi-sti-larisa-stamatise-prin-3-4-hronia-den-yparhei-prosopiko, ΚΟΙΝΩΝΙΑ, Τέμπη / «Η τηλεδιοίκηση στη Λάρισα σταμάτησε πριν 3-4 χρόνια – Δεν υπάρχει προσωπικό»,03.03.23 09:10,Αυγή Newsroom,"Με εμπειρία 40 χρόνων ο πρώην σταθμάρχης Βόλου Γιώργος Αποστολέρης μίλησε στο MEGA για την εθνική τραγωδία με το σιδηροδρομικό δυστύχημα στα Τέμπη. Όπως αποκάλυψε, εξαιτίας του έντονου φόρτου εργασίας στον σταθμό της Λάρισας, στο παρελθόν στη βάρδια υπήρχαν δύο σταθμάρχες, αλλά και δύο σταθμάρχες στην τηλεδιοίκηση που λειτουργούσε μέχρι πριν από 3-4 χρόνια αλλά όχι πια εξαιτίας της έλλειψης προσωπικού. «Η τηλεδιοίκηση στην Λάρισα σταμάτησε πριν 3-4 χρόνια. Δεν υπάρχει προσωπικό» εξήγησε ο Γ. Αποστολέρης. Την ίδια ώρα, μιλώντας για την εκπαίδευση των σταθμαρχών, ανέφερε χαρακτηριστικά: «Με σαράντα μέρες δεν γίνεσαι σταθμάρχης και μάλιστα, δεν μπορείς να υπηρετήσεις σε ένα τέτοιο σταθμό με τόσο μεγάλο φόρτο εργασίας. Η εμπειρία αποκτάται μέσω εργασίας σε μικρούς σταθμούς και με μεταθέσεις». "
avgi.gr,https://www.avgi.gr//koinonia/441115_stis-theseis-poy-kathontoysan-tha-mporoysame-na-imastan-emeis, ΚΟΙΝΩΝΙΑ, Αιμοδοσία αλληλεγγύης / «Στις θέσεις που καθόντουσαν θα μπορούσαμε να ήμασταν εμείς»,03.03.23 08:15,Κώστας Παπαντωνίου,"Είδαν τους εαυτούς τους στα ίδια βαγόνια. Θυμήθηκαν τα δρομολόγια που είχαν κάνει εκείνοι. Τον αδιάφορο τρόπο που αντιμετώπιζαν αυτά τα πήγαινε-έλα, υπό την έννοια ότι πότε δεν ανησυχούσαν μήπως συμβεί κάτι. Σε αντίθεση με το αεροπλάνο, που το πρώτο βήμα μέσα στο αεροσκάφος συνοδεύεται πάντα από ένα χτυποκάρδι παραπάνω. Κι όμως, συνέβη. Το ασφαλέστερο μέσο, όπως το λογαριάζαμε όλοι στη χώρα μέχρι το βράδυ της Τρίτης, έγινε τίτλος στα δελτία των ειδήσεων για το πλέον σοκαριστικό συμβάν κατά την περίοδο της σημερινής διακυβέρνησης. Η σμπαραλιασμένη του εικόνα έγινε φόντο θλίψης και οργής στα πρωτοσέλιδα. Τα χρονολόγια των social media στέναζαν απόγνωση με ράγες που δεν κατέληγαν πουθενά. Το τρένο που οδηγούσε τους συνειρμούς σε σήραγγες με απέραντα δάση πίσω τους, σε αποδράσεις από την πραγματικότητα και στίχους ποιητών ή τραγούδια καλλιτεχνών είχε γίνει μέσα σε ελάχιστες ώρες συνώνυμο της τραγωδίας. Αλλά και σύμβολο της κρατικής αδιαφορίας για την ασφάλεια του καθημερινού ταξιδιώτη. Ενα από τα νοσοκομεία που άνοιξαν τις πύλες τους για να δώσει ο κόσμος αίμα ήταν το «Ελπίς». Στον δρόμο για το προαύλιό του βρεθήκαμε πρώτα σε κάποια άλλα βαγόνια, που συνεχίζουν στην τροχιά τους εδώ στην πόλη. Κι όπου οι άνθρωποι βιώνουν τον απόηχο του τραντάγματος που σήκωσε στα ύψη τη γη στα Τέμπη. Σε συρμούς υπεράνω πάσης υποψίας για το καθημερινό βλέμμα, με απόλυτα υπαρκτούς κινδύνους όμως για την ομαλή λειτουργία τους, όπως προειδοποιούν και εκεί συχνά-πυκνά οι συνδικαλιστές εργαζόμενοι, οι συζητήσεις που γίνονταν από τις παρέες που έμπαιναν στο μετρό ήταν μονοθεματικές. Όπως και η αδυναμία να συλλάβεις μια ξένη πραγματικότητα. Κάποια στιγμή, τα λόγια σε ένα τηλέφωνο ήχησαν διαφορετικά. Σαν να χαμήλωσε η ένταση στις υπόλοιπες συζητήσεις και να ακούγονταν μόνο οι λέξεις της κοπέλας που στεκόταν δίπλα και μιλούσε: «Παραιτήθηκε, ναι. Τι να το κάνεις; Του δικού μου ήταν ένας φίλος που βρισκόταν μέσα και σκοτώθηκε, ρε συ». Η πραγματικότητα ενός δρομολογίου που δεν ολοκληρώθηκε ποτέ εκπλήσσει με το πόσο κοντά βρίσκεται ακόμη και σε βιώματα που καταγράφονται εκατοντάδες χιλιόμετρα μακριά. Φτάνοντας στο νοσοκομείο, από την οδό Δημητσάνας, που ενώνει τη μονάδα με την Πανόρμου και βρίσκεται παράλληλα με τη Λεωφόρο Αλεξάνδρας, η πρώτη εικόνα που συναντάς είναι εκείνη της όρθιας μπάρας για τα αυτοκίνητα και δύο έως τεσσάρων ανθρώπων που απλώνονται από τη μία άκρη στην άλλη, ώστε να ρωτήσουν και να εξυπηρετήσουν τους επισκέπτες. Από το μεσημέρι της Τετάρτης η κίνηση ήταν αυξημένη και τα βήματα που γίνονταν πλάγια από τους φύλακες του νοσοκομείου είχαν γίνει πιο βιαστικά, σαν σε συνθήκη άμυνας μπάσκετ, ώστε να μην μπει κάποιος χωρίς να προηγηθεί η απαιτούμενη συνεννόηση. Από τις 7 το απόγευμα και μετά οι κουβέντες κατέληγαν σε μια ευγενική προτροπή: «Πηγαίνετε καλύτερα, θα ταλαιπωρηθείτε άδικα σήμερα. Θα συνεχίσει η αιμοδοσία και αύριο». Ηταν τόσο μεγάλη η ανταπόκριση του κόσμου, που το προαύλιο του νοσοκομείου είχε πλέον μια ουρά μέχρι εκεί που έφτανε ο ορίζοντας και ξεκινούσαν οι τοίχοι των κτηρίων. Το σχήμα του χώρου έξω από το νοσοκομείο σχηματίζει ένα «πι», το οποίο με την παρουσία του κόσμου μετατράπηκε σε πέταλο. Τις ημέρες αυτές ήταν το πέταλο της αλληλεγγύης. Ή, αν προτιμάτε, το πέταλο της ελπίδας. Ποιοι ήταν όμως οι άνθρωποι που στάθηκαν στις ουρές της αλληλεγγύης; Ήταν μια φοιτήτρια 18 ετών. «Θα μπορούσα άνετα να είμαι στη θέση αυτών των ανθρώπων. Να είμαι στο ίδιο τρένο, στα ίδια βαγόνια. Να είναι οι φίλοι μου. Ναι, δεν σκοτώθηκε κάποιος δικός μου. Ναι, δεν είναι κάποιος δικός μου άνθρωπος στην Εντατική. Αν ήμουν όμως στη θέση των ανθρώπων που πληγώθηκαν, θα ’θελα κάποιος να με βοηθήσει, όπως θέλω να τους βοηθήσω εγώ τώρα» εξήγησε για την παρουσία της στον χώρο. Στον οποίο παρέμεινε όρθια για πάνω από μία ώρα, καθώς το νοσοκομείο μπορούσε να ολοκληρώσει περίπου 24 αιμοδοσίες την ώρα. Αδιάφορη η δυσκολία, όπως μας διαβεβαίωσε μια κοπέλα δίπλα της, που κατηφόρισε από την Κάτω Κηφισιά: «Είναι άνθρωποι που περιμένουν στην αναμονή στο νοσοκομείο να δουν αν ζουν τα παιδιά τους και οι κοντινοί τους άνθρωποι. Τώρα το ότι θα περιμένουμε εμείς μία και δύο και τρεις ώρες δεν έχει να λέει κάτι». Στην ουρά στέκονταν επίσης ο Δημοσθένης και ο Ηλίας, 23 ετών. Φίλοι, φοιτητές, που συναντήθηκαν αυτή τη φορά έξω από τις πύλες ενός νοσοκομείου, ερχόμενοι από τα σπίτια τους σε Χαϊδάρι και Εξάρχεια. «Αυτή τη στιγμή βιώνουμε μια τραγωδία και μόλις μάθαμε ότι υπάρχει τρόπος να βοηθήσουμε, σπεύσαμε αμέσως να βάλουμε κι εμείς το λιθαράκι μας όπως μπορούμε» είπε ο Δημοσθένης. Ο Ηλίας, απ’ τη μεριά του, τόνισε ότι επηρεάστηκε τόσο, που μπήκε στη διαδικασία να δώσει το αίμα του για έναν άλλον άνθρωπο. Δεν ήταν ο μόνος. Ακόμα κάμποσα νέα παιδιά ακούμπησαν το μπράτσο τους για πρώτη φορά στο μέρος του γιατρού με σκοπό να βοηθήσουν. Κι αυτή την υπέρβαση τη συνόδευε μια διάχυτη αποφασιστικότητα. «Είμαστε απ’ τις 4.30 εδώ (σ.σ.: είχαν περάσει τρεις ώρες) και θα συνεχίσουμε να περιμένουμε όσο χρειαστεί» είπαν δύο άλλοι φίλοι που βρέθηκαν εκεί από την Καλλιρρόης. Ενώ δύο νοσηλεύτριες, 23 ετών, αποφάσισαν με το τέλος της βάρδιάς τους να μπουν σε αντίστροφο ρόλο. «Με το που ακούσαμε ότι έχει εθελοντική αιμοδοσία, με πήρε η φίλη μου και μου λέει “πάμε”, και ήρθαμε. Έχει πολύ μεγάλη ουρά, είναι πολύ ωραίο που έχουν κινητοποιηθεί τόσοι». Δεν πίστευε στα μάτια του κάθε τόσο που έβγαινε στο προαύλιο ο πρόεδρος του Διοικητικού Συμβουλίου του «Ελπίς» Παναγιώτης Χαλβατσιώτης. «Η διαδικασία ξεκίνησε το μεσημέρι, βγήκαν και οι ανακοινώσεις στον Τύπο και ομολογώ ότι μέσα πολύ μικρό χρονικό διάστημα, μέσα σε μισή ώρα, είδαμε μια φοβερή ανταπόκριση από τους νέους και τις νέες. Προσήλθαν μαζικά, σε σημείο που αναγκαστήκαμε μέσα σε μία ώρα να μετακινηθούμε από τον χώρο της αιμοδοσίας του νοσοκομείου στο αμφιθέατρο και από τις 4 κλίνες που ήταν αρχικά να πάμε στις 7. Το αισιόδοξο είναι ότι πάνω από το 90% οι εθελοντές ήταν της ηλικίας των 20 και των 30 ετών. Το αισιόδοξο επίσης για την επόμενη μέρα είναι ότι δουλεύουμε συλλογικά, με συναίσθηση για τον συνάνθρωπό μας. Η επιμονή των νέων ανθρώπων να συμμετέχουν ήταν συγκλονιστική. Μολονότι τους λέγαμε ότι “ξέρετε, θα αργήσουμε, μπορείτε να έρθετε κι αύριο”. “Όχι, σήμερα, και θα κάτσουμε όσο να ’ναι” έλεγαν. Πώς θα φύγουμε λοιπόν εμείς όταν αυτοί θέλουν να καθίσουν;» δήλωσε στην ΑΥΓΗ. Παρά το γεγονός ότι η αιμοδοσία κράτησε μιάμιση με δύο ώρες πέρα απ’ το ωράριο που είχε ανακοινωθεί, δεν πρόλαβε το σύνολο των εθελοντών να μπει στο αμφιθέατρο του νοσοκομείου. Η πολύωρη ορθοστασία και η απεργία την επόμενη μέρα στο μέτρο δεν εμπόδισαν ωστόσο τα ίδια άτομα να επανέλθουν. Τα ίδια πρόσωπα που έβλεπες με σκοτάδι στον ουρανό, τα έβλεπες πλέον το πρωί. Ένα απ’ αυτά ήταν του Δημήτρη, 29 χρόνων. Εθελοντής αιμοδότης, που πάντα προσπαθεί να είναι παρών όταν γίνεται κάλεσμα. «Πιστεύω ότι είναι μια πολύ νορμάλ πράξη να κάνει κάποιος, εφόσον μπορεί πάντα». Και σ’ εκείνον αυτό που έκανε η εντύπωση ήταν η επιμονή του κόσμου, όπως την έζησε ειδικά το βράδυ που πέρασε. «Ήμασταν όρθιοι, έξω, με κρύο. Άλλοι είχαν έρθει με μπουφάν, άλλοι με κοντομάνικα. Ήταν ετερόκλητη η εμφάνιση του κόσμου, αλλά τόσο κοινή η θέληση». Ο πρώτος άνθρωπος που έφτασε χθες το πρωί στο νοσοκομείο δεν ήταν από την Ελλάδα ωστόσο. Ήταν μια φοιτήτρια από την Ολλανδία, η οποία ήρθε με Erasmus στο Γεωπονικό Πανεπιστήμιο μόλις πριν από μία εβδομάδα. Έμαθε για την είδηση από τους συμφοιτητές της και έσπευσε αμέσως να βοηθήσει. Ωστόσο, όπως είπε, δεν της δόθηκε η δυνατότητα να προχωρήσει, καθώς προέρχεται από άλλη χώρα και δεν κατέχει αριθμό μητρώου. Η παρουσία της και μόνο όμως ήταν αρκετή για να αναδείξει τη δύναμη και την ομορφιά της αλληλεγγύης. Τον επίλογο έγραψε, βγαίνοντας απ’ την αίθουσα της αιμοδοσίας, ένας από τους γιατρούς. «Τέτοια συγκινητική προσέλευση του κόσμου δεν έχω ξαναζήσει ποτέ. Ήταν όλος ο κόσμος, και ο ιατρικός, και ο παραϊατρικός, έτοιμος να βάλει τα κλάματα. Υπάρχει κι αυτή η Ελλάδα πια. Ήταν όλοι νέοι, φοιτητές, και μια νεκρική σιγή. Ανατριχιάζεις. Να βλέπεις τόσο νέο κόσμο και να υπάρχει αυτή η νεκρική σιγή, να μην μιλάει κανένας, μια θλίψη, μια βουβαμάρα». Τα λόγια δεν ήταν ενιαία. Κάθε τόσο κόμπιαζε. Όμως το νόημα είχε βρει τον δρόμο του: «Υπάρχει κι αυτή η Ελλάδα πια». Και όπως ανακοίνωσε, λίγη ώρα πριν παραδοθούν αυτές οι γραμμές για εκτύπωση, το Εθνικό Κέντρο Αιμοδοσίας, «χάρη στην πρωτοφανή κινητοποίηση του κόσμου, μέσα σε λίγες ώρες καλύφθηκαν πλήρως οι ανάγκες των τραυματιών, αναπληρώνοντας παράλληλα τα αποθέματα αίματος»."
avgi.gr,https://www.avgi.gr//koinonia/441150_eos-mesimeri-oi-ereynes-gia-na-brethei-oti-apemeine, ΚΟΙΝΩΝΙΑ," Τέμπη / Έως το μεσημέρι οι έρευνες για να βρεθεί ό,τι απέμεινε",03.03.23 08:02,Αυγή Newsroom,"Μέχρι σήμερα Παρασκευή το μεσημέρι αναμένεται να ολοκληρωθεί η επιχείρηση έρευνας στα συντρίμμια της σιδηροδρομικής τραγωδίας στα Τέμπη, μετά τη σύγκρουση της επιβατικής αμαξοστοιχίας με επιβατική, αργά το βράδυ της Τρίτης, 28/2. Οι δυνάμεις της Πυροσβεστικής και συγκεκριμένα 35 πυροσβέστες, παραμένουν στο σημείο για την τελευταία έρευνα που γίνεται στον χώρο. Παράλληλα, στις 11 το πρωί αναμένεται να πραγματοποιηθεί σύσκεψη στην Περιφέρεια Θεσσαλίας με τους φορείς για τον συντονισμό των ενεργειών από εδώ και πέρα. Η τελευταία ανακοίνωση της Πυροσβεστικής ανέφερε ότι στην ΕΛΑΣ είχαν επισήμως δηλωθεί 56 αγνοούμενοι και ο επιβεβαιωμένος αριθμός των νεκρών είναι 57, δηλαδή τουλάχιστον ένα θύμα της σύγκρουσης δεν έχει αναζητηθεί. Η κρατική τηλεόραση αναφέρει ότι από τους αρχικά 72 τραυματίες παραμένουν για νοσηλεία 48, με τους 6 από αυτούς να βρίσκονται στην εντατική. Σε μία περίπτωση, τραυματισμένη επιβάτης διακομίσθηκε στο Νοσοκομείο Παπανικολάου που διαθέτει ειδική μονάδα εγκαυμάτων. Η διαδικασία ταυτοποίησης όλων των θυμάτων με μέθοδο DNA όπως επιβάλλεται από τα πρωτόκολλα μαζικών καταστροφών που εφαρμόζει η ΕΛΑΣ συνεχίζεται, με πάνω από 30 θύματα να έχουν ταυτοποιηθεί και να ακολουθεί η επίσημη ενημέρωση συγγενών και οικείων. Από την πλευρά των συγγενών έχουν δοθεί τουλάχιστον 52 δείγματα DNA και από τις σορούς έχουν ληφθεί ακόμη 55 δείγματα. Τραγική διαδικασία, η λήψη δειγμάτων από μέλη σορών που έχουν ανασυρθεί από το σημείο της τραγωδίας. Όπως αναφέρει η κρατική τηλεόραση, συνολικά οι διασώστες περισυνέλλεξαν περίπου 18 σακούλες με ανθρώπινα μέλη, από τα οποία οι επιστήμονες έλαβαν 26 δείγματα. Σημειώνεται ότι μπάχαλο έχει προκύψει με τον αριθμό των αγνοούμενων, στον οποίο περιλαμβάνεται οποιοσδήποτε έχει επιβεβαιωθεί ως επιβάτης και δεν έχει ταυτοποιηθεί με κάποια σορό. Ο τρόπος της ανακοίνωσης άφησε περιθώριο παρερμηνειών για τον συνολικό αριθμό νεκρών και αγνοούμενων. Κυβερνητικές πηγές ανέφεραν στο avgi.gr ότι στους 56 αγνοούμενους περιλαμβάνονται και σοροί που δεν έχουν αναγνωριστεί.  Η χθεσινή ανακοίνωση συγκρότησης επιτροπής εμπειρογνωμόνων από τον νέο υπουργό Υποδομών και Μεταφορών Γιώργο Γεραπετρίτη, περιελάμβανε την διευκρίνιση ότι δεν θα αποδόσει ευθύνες, κάτι το οποίο επαφίεται στη Δικαιοσύνη. Προς το παρόν, η διαδικασία επικεντρώνεται στον σταθμάρχη της Λάρισας, στον οποίο αποδόθηκαν βαρύτατες κατηγορίες με δίωξη από την εισαγγελία για διατάραξη ασφάλειας συγκοινωνιών που επισύρει ποινές από δέκα χρόνια κάθειρξη μέχρι ισόβια. Παράλληλα του αποδόθηκαν κατηγορίες για ανθρωποκτονίες και σωματικές βλάβες κατά συρροή και εξ αμελείας. Παραμένει κρατούμενος και η απολογία του στον ανακριτή αναμένεται το Σάββατο. Ωστόσο, η κοινωνία αντιδρά μαζικά κατά της συστηματικής εγκατάλειψης των σιδηροδρόμων και των ολέθριων συνεπειών της. Την Πέμπτη πραγματοποιήθηκαν νέες δυναμικές συγκεντρώσεις διαμαρτυρίας σε πολλές πόλεις, με την μαζικότερη από αυτές στο κέντρο της Αθήνας, την πλατεία Συντάγματος και πορεία προς τον Σταθμό Λαρίσης. Ταυτόχρονα, η Πανελλήνια Ομοσπονδία Σιδηροδρομικών και Μέσων Σταθερής Τροχιάς προχωρά και την Παρασκευή σε 24ωρη πανελλαδική απεργία, ενώ μεταξύ άλλων προανήγγειλε συνέντευξη Τύπου «προκειμένου να ενημερωθεί όλη η Ελληνική Κοινωνία, όλος ο Σιδηροδρομικός κόσμος για όλα αυτά που η Ομοσπονδία τόσα χρόνια έκρουε τον κώδωνα του κινδύνου για την ασφάλεια, αλλά ποτέ δεν εισακούστηκε σοβαρά»."
avgi.gr,https://www.avgi.gr//koinonia/441132_pos-ftasame-stin-tragodia-olo-hroniko, ΚΟΙΝΩΝΙΑ, Τέμπη / Πώς φτάσαμε στην τραγωδία - Όλο το χρονικό,03.03.23 07:10,Άγγελος Τσέκερης,"Η επιστολή παραίτησης του Χρήστου Κατσιούλη, προέδρου της επιτροπής που ήταν αρμόδια για τα έργα σηματοδότησης και συστημάτων ασφαλείας στο σιδηροδρομικό δίκτυο, έκανε τον γύρο των μέσων κοινωνικής δικτύωσης σχεδόν αμέσως μόλις έγινε γνωστό το τρομακτικό δυστύχημα στα Τέμπη. Στην επιστολή αυτή, που απευθύνεται στην ΕΡΓΟΣΕ, αποτυπώνονται χαρακτηριστικά οι καθυστερήσεις, η κακοδιαχείριση και η προβληματική υλοποίηση των συμβάσεων που αφορούν έργα σηματοδότησης και ασφάλειας, οι προβληματικές ενέργειες του Οργανισμού πάνω σε θέματα ανάταξης (ορθής επανατοποθέτησης) των γραμμών, οι ελλιπείς γνώσεις των αρμοδίων για τη λειτουργία εξειδικευμένων συστημάτων και η ατελής συντήρηση του σιδηροδρομικού δικτύου. Στην επιστολή του, ο παραιτηθείς πρόεδρος σημειώνει ότι υπάρχει συγκεκριμένο τμήμα του δικτύου στο οποίο τα τρένα θα κυκλοφορούν με 200 χιλιόμετρα την ώρα χωρίς να υπάρχει οποιαδήποτε ένδειξη βλάβης της γραμμής, ακόμα κι αν αυτή έχει σπάσει. Με ό,τι κι αν σημαίνει αυτό για την ασφάλεια της κυκλοφορίας των τρένων, προσθέτει χαρακτηριστικά… Η επιστολή αυτή κατατέθηκε τον Μάιο του 2022. Φαίνεται ότι κανείς δεν την έλαβε υπόψη. Μέχρι σήμερα το μεγαλύτερο μέρος του σιδηροδρομικού δικτύου παραμένει χωρίς σηματοδότηση και συστήματα ασφαλείας. Αυτά δηλαδή που χρειάζονταν για να αποτραπεί το δυστύχημα στα Τέμπη. Το σύστημα ETCS (European Train Control System) είναι ένα σύστημα αυτόματης προστασίας των σιδηροδρομικών συρμών. Επιτηρεί τη μέγιστη επιτρεπόμενη ταχύτητα και εφαρμόζει αυτόματη πέδηση αν παραβιαστεί το όριο. Επιβάλλει αυτόματη ακινητοποίηση αν παραβιαστεί ερυθρό φωτεινό σήμα και απεικονίζει τα φωτεινά σήματα στον θάλαμο μηχανοδήγησης. Η εγκατάστασή του ήταν, μεταξύ άλλων, και προϋπόθεση για τη μείωση του χρόνου στα δρομολόγια της διαδρομής Αθήνα-Θεσσαλονίκη. Η εγκατάσταση του συστήματος ETCS στο μεγαλύτερο μέρος του σιδηροδρομικού άξονα Αθήνας-Θεσσαλονίκης-Προμαχώνα ξεκίνησε, υποτίθεται, το 2007, με κόστος έργου 17,2 εκατ. ευρώ. Έπειτα από πολλές διαπραγματεύσεις και πιέσεις, η προηγούμενη κυβέρνηση εξασφάλισε ένα τελικό χρονοδιάγραμμα παράδοσης του έργου στα τέλη του 2020. Παράλληλα, ένα δεύτερο σημαντικό έργο βρισκόταν σε εξέλιξη: αφορούσε την αποκατάσταση των συστημάτων σηματοδότησης και τηλεδιοίκησης στη γραμμή από το Σιδηροδρομικό Κέντρο Αχαρνών έως τη Θεσσαλονίκη, ώστε αυτά να επανέλθουν στην καλή λειτουργική τους κατάσταση αλλά και να αναβαθμιστούν με νέες δυνατότητες και λειτουργίες. Το κόστος ήταν 54,62 εκατ. ευρώ. Η κατασκευή του ξεκίνησε το 2014 και ο ορίζοντας παράδοσής του ήταν στα τέλη του 2019. Το 2019, λοιπόν, η κυβέρνηση Μητσοτάκη κληρονόμησε δύο έργα εξαιρετικής σημασίας για την ασφάλεια του σιδηροδρομικού δικτύου, σχεδόν έτοιμα να παραδοθούν. Με τους χειρισμούς της κατάφερε να τα ακυρώσει και τα δύο. Αυτός ήταν ο λόγος που τον Μάιο του 2020 ο πρόεδρος της επιτροπής για την εγκατάστασή τους αποφάσισε να «κατεβεί από το τρένο». Κι αυτός είναι και ο λόγος που προχθές, ύστερα από τριάμισι χρόνια διακυβέρνησης Μητσοτάκη του 2ου και Κ. Καραμανλή του 3ου, ανάμεσα στο ανθρώπινο λάθος ενός μισοεκπαιδευμένου 9μηνίτη «σταθμάρχη» και στη μετωπική σύγκρουση δύο αμαξοστοιχιών δεν υπήρχε κανένα σύστημα ασφαλείας. Η παραίτηση του Χρ. Κατσιούλη δεν ήταν το μοναδικό «καμπανάκι» όλο αυτό το διάστημα. Πολλές ενώσεις εργαζομένων στους σιδηρόδρομους, με συνεχή εξώδικα προς τη διοίκηση του ΟΣΕ, τη Ρυθμιστική Αρχή Σιδηροδρόμων, το υπουργείο Μεταφορών και τους Ιταλούς της Hellenic Train -του ιδιώτη που έχει τη χρήση των υποδομών- επισήμαιναν την απουσία συστημάτων φωτοσήμανσης και τηλεδιοίκησης ως τον βασικό παράγοντα για την υπερβολικά μεγάλη συχνότητα ατυχημάτων στο δίκτυο. Αλλά, όπως υπογραμμίζουν άνθρωποι που γνωρίζουν άριστα τα θέματα του ελληνικού σιδηρόδρομου, εκ των πραγμάτων προκύπτει ότι η προτεραιότητα της κυβέρνησης δεν ήταν η ασφάλεια των σιδηροδρομικών μεταφορών. Ήταν η κατάτμηση του δικτύου, ώστε η επιτήρηση και η συντήρησή του να ανατεθεί σε ιδιώτες εργολάβους. Για τον σκοπό αυτόν ο σιδηρόδρομος έπρεπε να καταδικαστεί στη μεγαλύτερη δυνατή υποβάθμιση. Και πράγματι, αυτό έγινε. Αντίθετα με ό,τι ισχυρίζεται για λόγους εντυπώσεων ο παραιτηθείς υπουργός Μεταφορών, από την πολιτική αλλαγή του 2019 και μετά η υποβάθμιση του σιδηρόδρομου υπήρξε δραματική. Πολλές περιοχές της χώρας βρέθηκαν χωρίς σιδηροδρομική σύνδεση, καθώς η Hellenic Train/ΤΡΑΙΝΟΣΕ σταμάτησε να εκτελεί δρομολόγια για τα οποία επιδοτείται. Σταθμοί έκλεισαν ο ένας μετά τον άλλον. Στο οργανόγραμμα του ΟΣΕ προβλέπονται 2.200 θέσεις, ενώ το προσωπικό του Οργανισμού μειώθηκε κάτω από τα 800 άτομα. Το τρένο ξέμεινε από κλειδούχους, σταθμάρχες και τεχνικούς επιθεωρητές -«επισκέπτες»- αμαξοστοιχιών. Τα τρένα έμπαιναν σε κυκλοφορία χωρίς τεχνικό έλεγχο πριν από την εκτέλεση των δρομολογίων τους, με ευνόητους κινδύνους για την ομαλή λειτουργία τους και την ασφάλεια των επιβατών. Η συντήρηση του δικτύου ήταν μηδενική, όπως και οι δημόσιες επενδύσεις στις υποδομές και στο δίκτυο - πέρα φυσικά από αυτές που «πάγωσαν». Η υποχρέωση της Hellenic Train για επενδύσεις μειώθηκε, από 750, σε 150 εκατ. ευρώ. Οι επιβάτες εγκατέλειψαν τον σιδηρόδρομο λόγω αυξημένης ταλαιπωρίας και κακών υπηρεσιών. Οι συχνές αλλαγές από συρμό σε συρμό ή από συρμό σε λεωφορεία έγιναν κανονικότητα. Αντίθετα, υπήρξαν σπατάλες σε συμβούλους και επικοινωνία. Όπως και αλλού, καθιερώθηκαν η εργολαβική εργασία όπου αυτό ήταν δυνατόν καθώς και οι ρουσφετολογικές προσλήψεις ευκαιριακής απασχόλησης σε όλες τις κρίσιμες θέσεις αρμοδιότητας του ΟΣΕ που σχετίζονται με την ασφάλεια των σιδηροδρομικών μεταφορών. Η Ελλάδα άναυδη πληροφορήθηκε μόλις προχθές ότι άνθρωποι που προσλαμβάνονται με σύμβαση 9μηνου και με στοιχειώδη εκπαίδευση αποκαλούνται «σταθμάρχες», και μάλιστα σε κόμβους όπως η Λάρισα, μόνο και μόνο επειδή τους παραχωρείται ο χειρισμός κλειδιών. Κατάληξη όλων των παραπάνω ήταν οι παραβιάσεις των όρων ασφάλειας στο εθνικό σιδηροδρομικό δίκτυο και, φυσικά, η αύξηση των ατυχημάτων. Μέσα σε όλα τα άλλα, προέκυψε και το θέμα των τρένων που η Hellenic Train/ΤΡΕΝΟΣΕ αποφάσισε να δρομολογήσει στην Ελλάδα ως υπερσύγχρονα, υψηλής ταχύτητας. Τα τρένα ETR 470, που είναι ιταλικής κατασκευής, θεωρούνται άκρως προβληματικά, καθώς τα συστήματα με τα οποία είναι εξοπλισμένα δημιουργούν περιπλοκές στη συντήρησή τους. Για τον λόγο αυτόν είναι επιβαρυμένα με ιστορικό βλαβών και ατυχημάτων και έχουν απορριφθεί από άλλες χώρες, όπως η Γερμανία και η Ελβετία, ενώ στην Ελλάδα η πρόσθετη κακή κατάσταση του δικτύου κάνει τα πράγματα ακόμα πιο επικίνδυνα. Είναι εύκολο για τον Κ. Καραμανλή και την κυβέρνηση Μητσοτάκη να ρίχνουν τις ευθύνες στην κατάσταση την οποία παρέλαβαν. Η αλήθεια όμως είναι ότι η προηγούμενη κυβέρνηση, μέσα σε συνθήκες εξαιρετικά πιεστικές από δημοσιονομικής άποψης, προχώρησε σε δημοπράτηση και υλοποίηση πολλών έργων που είχαν βαλτώσει ή εγκαταλειφθεί λόγω έλλειψης χρηματοδότησης. Μέσα σε λίγα χρόνια ολοκληρώθηκαν σημαντικά έργα, όπως η λειτουργία, για πρώτη φορά, 270 χλμ. ηλεκτροκίνησης στον άξονα Αθήνας-Θεσσαλονίκης, η ηλεκτροκίνηση στο Θριάσιο Εμπορευματικό Κέντρο, η νέα διπλή ηλεκτροκίνητη γραμμή Τιθορέας-Δομοκού, μήκους 120 χλμ., οι δίδυμες σήραγγες Καλλιδρόμου και Όθρυος, μήκους 9,3 και 7 χλμ. αντίστοιχα, η νέα διπλή υπερσύγχρονη γραμμή Κιάτου-Αιγίου, μήκους 70 χλμ., η επέκταση του Προαστιακού Πάτρας προς Κάτω Αχαγιά, οι νέοι σταθμοί Λαρίσης (Αθήνα), Ζεφυρίου, Τιθορέας, Λιανοκλαδίου, Μώλου (που βρίσκεται εκτός λειτουργίας), Αγγειών (Φθιώτιδας) και Δομοκού, η σιδηροδρομική γέφυρα ΣΓ 26 στη Φθιώτιδα, η υπόγεια διάβαση στη Μενεμένη (Θεσσαλονίκη). Τα νέα αυτά έργα που παραδόθηκαν σε χρήση ή ολοκληρώθηκαν τους πρώτους μήνες του 2019 είναι πολύ περισσότερα από τα αντίστοιχα της προηγούμενης δεκαετίας, ενώ κατά τη διακυβέρνηση του ΣΥΡΙΖΑ ήταν σε πλήρη ανάπτυξη οι εργασίες για την κατασκευή της σιδηροδρομικής γραμμής Ψαθόπυργου-Ρίου, είχε αρχίσει η κατασκευή τής υπογειοποίησης των σταθμών των Σεπολίων και είχαν υπογραφεί οι συμβάσεις για την ηλεκτροκίνηση στη γραμμή Ισθμού-Λουτρακίου, την αντιπλημμυρική προστασία στον ποταμό Σπερχειό και την κατασκευή νέας γέφυρας στον Γαλλικό ποταμό. Τα συμβάντα κατά τη γαλάζια τετραετία 15.10.19 Εκτροχιασμός βαγονιού της ΤΡΑΙΝΟΣΕ στο Λιανοκλάδι. 6.11.19 Λόγω αστοχίας υποδομής, καταργούνται τα δρομολόγια Λιόσια-Κορωπί-Λιόσια. Αδυναμία εκτέλεσης δρομολογίων μεταξύ σιδηροδρομικών σταθμών Λιοσίων και Νερατζιώτισσας. 2.12.19 Προβλήματα στα δρομολόγια του προαστιακού της ΤΡΑΙΝΟΣΕ έπειτα από καθίζηση της γραμμής στην Κινέτα. 6.3.20 Εκτροχιασμός βαγονιού του προαστιακού στην Πάτρα. 7.8.20 Προβλήματα στο δίκτυο κοντά στον σιδηροδρομικό σταθμό Θεσσαλονίκης λόγω κακοκαιρίας. Ταλαιπωρία εκατοντάδων επιβατών. 20.8.20 Εκτροχιασμός συρμών αμαξοστοιχίας του προαστιακού στο Ξυλόκαστρο. 19.9.20 Διακοπή της σιδηροδρομικής σύνδεσης Αθήνας-Θεσσαλονίκης λόγω της κακοκαιρίας «Ιανός». 13.10.20 Εκτροχιασμός του τρένου προς Χαλκίδα λόγω πτώσης βράχων στη γραμμή. 17.1.21 Πρόσκρουση του τρένου 87 στο δρομολόγιο Φλώρινα-Θεσσαλονίκη σε βράχια, σε γαλαρία κοντά στη Βέροια. 16.2.21 Κακοκαιρία «Μήδεια». Ακυρώσεις δρομολογίων Αθήνα-Θεσσαλονίκη λόγω δέντρων και καλωδίων στη γραμμή. Εκτροχιασμός βαγονιού του προαστιακού στις Αχαρνές. Βλάβη της ηλεκτροκίνησης στο τμήμα Άγιος Στέφανος-Οινόη. Επί δύο μήνες στο τμήμα αυτό οι ηλεκτροκίνητες μηχανές έπρεπε να αντικαθίστανται με πετρελαιοκίνητες, με αποτέλεσμα μεγάλες καθυστερήσεις. 11.3.21 Συρμός του προαστιακού σιδηροδρόμου της Πάτρας εκτροχιάστηκε στον σιδηροδρομικό σταθμό Αγίου Ανδρέα. 10.8.21 Βλάβες στις υποδομές και καθυστερήσεις στον άξονα Αθήνα-Θεσσαλονίκη λόγω των πυρκαγιών. 25.8.21 Εκτροχιασμός τρένου στις Σέρρες. Δύο βαγόνια με πετρέλαιο βγαίνουν από τις γραμμές. 14.10.21 Διακοπή της κυκλοφορίας όλων των τρένων προς Θεσσαλονίκη και προς Χαλκίδα λόγω προβλημάτων υποδομής. 8.12.21 Εκτροχιασμός αμαξοστοιχίας με 75 επιβάτες στον Ρέντη. 25.1.22 140 επιβάτες της αμαξοστοιχίας 54 μένουν για 8 ώρες εγκλωβισμένοι σε πολικές θερμοκρασίες και χωρίς θέρμανση στη Λιβαδειά λόγω βλάβης στην αμαξοστοιχία. Οι εφεδρικές αμαξοστοιχίες που εστάλησαν χάλασαν επίσης, ενώ η εκχιονιστική μηχανή που επιχείρησε να σπρώξει το τρένο προσέκρουσε πάνω του με αποτέλεσμα τον τραυματισμό 10 επιβατών. Ακινητοποίηση τρένου στην Οινόη για πολλές ώρες. 30.1.22 Εκτροχιασμός στα Καλάβρυτα της αμαξοστοιχίας που εκτελούσε το δρομολόγιο Διακοφτό-Καλάβρυτα. Φεβρουάριος 2022 Τα δρομολόγια του προαστιακού προς τον Πειραιά τερματίζουν στον σταθμό του Ρέντη, όπου γίνεται μετεπιβίβαση σε άλλον συρμό. Άλλα δρομολόγια πραγματοποιούνται με ντιζελοκίνητους συρμούς, μολονότι το δίκτυο είναι πλήρως εξηλεκτρισμένο. Σύμφωνα με εργαζόμενους, κύρια αιτία είναι η έλλειψη επαρκούς αριθμού ηλεκτροκίνητων συρμών. Καθυστερήσεις, αραιώσεις στα δρομολόγια και εικόνα εγκατάλειψης στους σταθμούς, με σκάλες και ανελκυστήρες εκτός λειτουργίας. 23.6.22 Διακοπή της ηλεκτροκίνησης σε σημαντικό μήκος του άξονα Αθηνών-Θεσσαλονίκης. 28.7.22 Ακινητοποίηση του «Λευκού Βέλους» κοντά στον σταθμό της Δεκέλειας, με 130 επιβάτες σε συνθήκες αφόρητης ζέστης και τον κλιματισμό εκτός λειτουργίας. Το δεύτερο τρένο που εστάλη να παραλάβει τους επιβάτες υπέστη επίσης βλάβη, με αποτέλεσμα απώλεια ηλεκτροκίνησης σε μεγάλο τμήμα του δικτύου. 1.8.22 Ακινητοποίηση αμαξοστοιχίας στο Λιανοκλάδι έπειτα από σύγκρουση με αγελάδα. Επανεκκινεί, αλλά ύστερα από 15 λεπτά εκτροχιάζεται λόγω αμέλειας στα κλειδιά. 21.8.22 Λόγω έλλειψης προσωπικού, τα δρομολόγια από το μεσημέρι της Κυριακής και μετά γίνονται με λεωφορεία. 10.10.22 Μερικός εκτροχιασμός τρένου στο Λιανοκλάδι λόγω ξεχασμένου κλειδιού. 21.10.22 Δεύτερος εκτροχιασμός, μέσα σε δέκα ημέρες, επιβατικής αμαξοστοιχίας στη Φθιώτιδα, σε τμήμα που έχει εγκαινιαστεί σύστημα τηλεδιοίκησης μόλις τέσσερις μήνες πριν. 25.10.22 Καθυστερήσεις και ακυρώσεις δρομολογίων στον προαστιακό λόγω κομμένου καλωδίου. 20.2.23 Κοντά στη Λαμία αμαξοστοιχία της Hellenic Train περνάει κάτω από γέφυρα που αιωρείται κρεμασμένη από γερανό. 28.2.23 Καλώδιο ηλεκτροκίνησης 25.000 βολτ κόβεται και πέφτει πάνω σε αμαξοστοιχία με 450 επιβάτες. 1.3.23 Το δυστύχημα στα Τέμπη."
avgi.gr,https://www.avgi.gr//editorial/441090_oi-zoes-mas-metrane, EDITORIAL, Οι ζωές μας μετράνε,03.03.23 07:00,Αυγή Newsroom,"Πίσω από αυτό το σύνθημα χιλιάδες νέες και νέοι βγήκαν στους δρόμους υπό καταρρακτώδη βροχή. Μαθητές και μαθήτριες σε όλη τη χώρα απέτισαν φόρο τιμής στη μνήμη των νεκρών παιδιών στα Τέμπη σχηματίζοντας με τις τσάντες τους στα προαύλια των σχολείων τη φράση της μητρικής έγνοιας και στοργής: «Πάρε με όταν φτάσεις». Γονείς σαν τραγικές φιγούρες αρχαίου δράματος, αγωνιούν, πονούν, αναμένουν να ολοκληρώσουν την πιο ιερή πράξη. Να πάρουν στα χέρια τους τις σορούς των παιδιών τους. Ο χρόνος σταμάτησε την ώρα της μοιραίας σύγκρουσης των δύο τρένων. Τίποτα δεν θα είναι πια το ίδιο. Όλη η Ελλάδα παρακολουθεί με δάκρυα στα μάτια. Η ταύτιση είναι αναπόφευκτη. Θα μπορούσε να είναι ο καθένας και η καθεμία. Είτε επιβάτης στο τρένο, είτε συγγενής, φίλος, σύντροφος. Το πένθος και ο θρήνος σκεπάζουν τη χώρα. Η αντίδραση της κυβέρνησης και του Κυριάκου Μητσοτάκη μετέτρεψαν μέσα σε λίγες ώρες τον πόνο σε οργή. Το πόρισμα του πρωθυπουργού πως για όλα φταίει ένα «τραγικό ανθρώπινο λάθος» συνιστά ομολογία παταγώδους αποτυχίας. Αλλά και μια καταφανή και ταυτόχρονα προκλητική επικοινωνιακή απόπειρα αποποίησης ευθυνών. Για ακόμα μια φορά από το 2019 έως σήμερα, μπροστά στην κατάρρευση και στον θάνατο φταίει κάποιος άλλος. Ποτέ οι ίδιοι. Για τη νέα γενιά που ασφυκτιά, που ζει μια διαρκή ματαίωση και απογοήτευση, και σήμερα βλέπει το πρόσωπό της στις φωτογραφίες των θυμάτων και ένα κράτος που σηκώνει τα χέρια ψηλά. Τα υπόγεια ρεύματα που βράζουν κάτω από τα πόδια της κοινωνίας μας είναι έτοιμα να εκραγούν. Η φράση «ζούμε από τύχη σε αυτή τη χώρα» και οι δραματικές φωνές νέων ανθρώπων κατακλύζουν τις τελευταίες ώρες τα social media, αποτυπώνοντας ένα «φτάνει πια». Και αυτή την πλημμυρίδα δεν μπορεί να τη σταματήσει κανένα καλοπληρωμένο επικοινωνιακό επιτελείο, κανένα κυνικό φερέφωνο της εξουσίας στους τηλεοπτικούς δέκτες."
avgi.gr,https://www.avgi.gr//koinonia/441094_oi-odigoi-leitoyrgoyn-heirokinita-ti-kataggellei-o-proedros-ton-ergazomenon, ΚΟΙΝΩΝΙΑ, Τραμ / «Οι οδηγοί λειτουργούν χειροκίνητα» - Τι καταγγέλλει ο πρόεδρος των εργαζομένων,02.03.23 23:32,Αυγή Newsroom,"Την στιγμή που η ελληνική κοινωνία είναι βυθισμένη στο πένθος, λόγω της πολύνεκρης τραγωδίας στα Τέμπη, στην δημόσια σφαίρα ακούγονται νέες καταγγελίες, οι οποίες αφορούν την λειτουργία των τραμ. Πιο συγκεκριμένα, ο πρόεδρος των εργαζομένων, Χρήστος Τσώλης μιλώντας στο κεντρικό δελτίο του ΑΝΤ1 ανέφερε ότι «η τηλεματική δεν λειτουργεί, ενώ παράλληλα δεν συνεργάζονται οι συρμοί με τα φανάρια». Παράλληλα, ανέφερε ότι «το κέντρο ελέγχου δεν ξέρει πού βρίσκονται οι συρμοί». Ταυτόχρονα, ο Χρήστος Τσώλης τόνισε ότι «οι οδηγοί λειτουργούν χειροκίνητα, εκεί που δεν υπάρχει φανάρι, οι επιβάτες πηδούν από το όχημα και οι κατευθύνσεις, τα «ψαλίδια», αλλάζουν ανά πάσα στιγμή». Παράλληλα, ο πρόεδρος των εργαζομένων είπε ότι ο τέως υπουργός Μεταφορών, Κώστας Καραμανλής είχε ενημερωθεί για όλα αυτά τα προβλήματα, αλλά δεν είχε γίνει τίποτα και ότι τα παλιά οχήματα δεν μπορούν να λειτουργήσουν αποτελεσματικά. Μάλιστα σε σχετική ερώτηση για το κίνδυνο ατυχήματος, ο Χρήστος Τσώλης είπε πως «υπάρχει κίνδυνος ατυχήματος, εκεί που πηδάει ο επιβάτης να σκοτωθεί» ενώ διευκρίνισε ότι «αν το κέντρο ελέγχου είναι ''τυφλό''» ο κίνδυνος μεγαλώνει. Τέλος, ο Πρόεδρος των εργαζομένων αναρωτήθηκε: «Αν το κέντρο ελέγχου είναι “τυφλό”, πώς θα διαχειριστούν οι συνάδελφοι ένα περιστατικό με μία μονοδρόμηση ή ένα περιστατικό που πρέπει να χρησιμοποιήσει μόνο η μία γραμμή; Με ασύρματο. Και εάν δεν πιάνει;», καταλήγοντας στο ότι «ο ανθρώπινος παράγοντας έρχεται μετά και συμβαίνει το μοιραίο. Αυτό είναι το πρόβλημα»."
avgi.gr,https://www.avgi.gr//koinonia/441093_symmerizomaste-ton-pono-sas, ΚΟΙΝΩΝΙΑ, CNN Turk για Τέμπη / «Συμμεριζόμαστε τον πόνο σας»,02.03.23 23:20,Αυγή Newsroom,"Η πολύνεκρη τραγωδία στα Τέμπη που έχει βυθίσει στο πένθος την ελληνική κοινωνία, έχει σοκάρει και το εξωτερικό. Το CNN Turk ανήρτησε ένα συγκινητικό βίντεο, με σκοπό να εκφράσει τα συλλυπητήριά του στην Ελλάδα. Σε βίντεο που «παίζει» το τραγούδι «Μοιρολόι» της Μαρίας Φαραντούρη αναφέρονται τα εξής στο τούρκικο CNN «Η γειτονική Ελλάδα ανακάμπτει από το χειρότερο σιδηροδρομικό δυστύχημα στην ιστορία της. Ευχόμαστε συλλυπητήρια για τους νεκρούς και υπομονή στους συγγενείς τους. Σε αυτή την οδυνηρή ημέρα, στεκόμαστε στο πλευρό του αδελφικού λαού της Ελλάδας. Συμμεριζόμαστε τον πόνο σας», γράφει το άρθρο που δημοσιεύτηκε την Πέμπτη στο τουρκικό CNN. Komşu Yunanistan, tarihinin en büyük tren kazasından sonra yaralarını sarıyor. Yaşamını yitiren 46 cana baş sağlığı, yakınlarınaysa sabır diliyoruz. Bu acı günde, kardeş Yunanistan halkının yanındayız. Acınızı paylaşıyoruz https://t.co/NT1U6iCEIa pic.twitter.com/2itTwt21PD   "
avgi.gr,https://www.avgi.gr//diethni/441091_oi-aihmes-apo-ta-xena-mme-gia-tin-tragodia, ΔΙΕΘΝΗ, Τέμπη / Οι αιχμές από τα ξένα ΜΜΕ για την τραγωδία,02.03.23 22:42,Αυγή Newsroom,"Το τραγικό δυστύχημα στα Τέμπη έγινε πρώτο θέμα στα διεθνή ΜΜΕ που στρέφουν το βλέμμα τους στις υποβαθμισμένες υποδομές και τις κινητοποιήσεις που πραγματοποιούνται στην χώρα μας, μετά την τραγωδία. «Οργή, θλίψη στην Ελλάδα καθώς αυξάνεται ο αριθμός των νεκρών από το σιδηροδρομικό δυστύχημα» είναι ο τίτλος δημοσιεύματος του Reuters. «Η δημόσια οργή μεγαλώνει» τονίζει το BBC, ενώ ο Guardian ρίχνει καρφιά στον κυβερνητικό μηχανισμό με άρθρο του να φέρει τον τίτλο «Σιδηροδρομικό δυστύχημα στην Ελλάδα: Η οργή αυξάνεται καθώς αξιωματούχοι παραδέχονται προβλήματα στο σιδηροδρομικό δίκτυο». Τα ξένα μέσα ενημέρωσης κάνουν αναφορές στην απεργία των σιδηροδρομικών, ενώ παραθέτουν μεταξύ άλλων ανακοινώσεις οργανώσεων και σωματείων που κάνουν λόγο για κυβερνητικές ευθύνες, όσον αφορά την εγκατάλειψη του σιδηροδρομικού δικτύου.  «Έξω από το νοσοκομείο της Λάρισας, όπου μεταφέρθηκαν πολλά από τα θύματα, μια γυναίκα που ονομάζεται Κατερίνα, αναζητώντας τον εξαφανισμένο αδερφό της, ούρλιαζε: ""Δολοφόνοι! Δολοφόνοι! Θα φύγω αύριο με ένα φέρετρο!"" Η Κατερίνα, της οποίας ο θυμός στράφηκε προς την κυβέρνηση και τη σιδηροδρομική εταιρεία, είχε δώσει - όπως και άλλοι συγγενείς που αναζητούσαν αγαπημένα πρόσωπα - δείγμα DNA για να προσπαθήσει να αναγνωρίσει τον αδερφό της» διαβάζουμε στο σχετικό δημοσίευμα του Reuters. Στο ίδιο άρθρο απεργία των σιδηροδρομικών, ενώ προστίθεται και ένα κομμάτι της ανακοίνωσης του σωματείου: «Ο πόνος έχει μετατραπεί σε οργή για τους δεκάδες νεκρούς και τραυματίες». Το Reuters γράφει ακόμα ότι «μεγάλο μέρος του θυμού έχει στραφεί προς τις αρχές και τις σιδηροδρομικές εταιρείες». Δημοσιογράφος του Sky News, που κάλυψε το θέμα, ανέφερε μεταξύ άλλων ότι «μόλις πριν από έναν μήνα, ένα από τα συνδικάτα στους σιδηροδρόμους προειδοποιούσε ότι οι ελλείψεις και οι αστοχίες θα μπορούσαν να οδηγήσουν σε σοβαρό δυστύχημα». Και πρόσθεσε: «Η πρόεδρος της ρυθμιστικής αρχής των σιδηροδρόμων είπε ότι τα συστήματα σηματοδότησης εξακολουθούν να εξαρτώνται από τη χειροκίνητη λειτουργία, αποδίδοντάς τα όλα σε ανθρώπινο λάθος». Ο ρεπόρτερ του BBC Nick Beake, σε ανταπόκρισή που έκανε από την Λάρισα χαρακτήρισε το σιδηροδρομικό δίκτυο της Ελλάδας ως «προηγούμενου αιώνα», ενώ πρόσθεσε ότι πολύ πολίτες δεν «τρώνε αυτό που είπε ο πρωθυπουργός ότι πρόκειται για ένα τραγικό ανθρώπινο λάθος». Σημείωσε ακόμα ότι «πολλοί στην Ελλάδα βλέπουν το δυστύχημα ως ένα γεγονός που ήταν θέμα χρόνου να συμβεί». Protests have erupted in Greece over the rail crash which killed 43 people, with many seeing it as an accident that had been waiting to happen.Europe correspondent Nick Beake is in Greece for #BBCBreakfasthttps://t.co/ILJXg8S16q pic.twitter.com/H6HLommTsk  Ο Guardian από την άλλη γράφει για τις σημερινές κινητοποιήσεις ότι «παρά τις βροχές διαδηλωτές πραγματοποίησαν πορεία από τα κεντρικά γραφεία της Hellenic Train στην Αθήνα προς το ελληνικό κοινοβούλιο, φωνάζοντας “αυτό το έγκλημα δεν θα ξεχαστεί”». Σε άλλο σημείο προσθέτει ότι «οι διαμαρτυρίες ήρθαν ώρες αφότου η κεντροδεξιά κυβέρνηση του πρωθυπουργού Κυριάκου Μητσοτάκη παραδέχτηκε ότι τα σιδηροδρομικά έργα σε όλη τη χώρα έχουν πληγεί από “χρόνιες παθογένειες του δημόσιου τομέα”»."
avgi.gr,https://www.avgi.gr//koinonia/441089_i-proeidopoiisi-berbesoy-se-dikigoroys-me-perierges-praktikes, ΚΟΙΝΩΝΙΑ, Τέμπη / Η προειδοποίηση Βερβεσού σε δικηγόρους με «περίεργες» πρακτικές,02.03.23 22:38,Αυγή Newsroom,"Σε αιχμηρή ανάρτηση προχώρησε ο πρόεδρος του Δικηγορικού Συλλόγου Αθηνών Δημήτρης Βερβεσός, σχετικά με «περίεργες» πρακτικές που ακολουθούν συνάδελφοί του, σε ό,τι αφορά νομικά σκέλη που αφορούν την πολύνεκρη τραγωδία στα Τέμπη. Χαρακτηριστικά, όπως αναφέρει «ενημερώνω όλους τις/τους συναδέλφους που βγαίνουν σε διάφορα ΜΜΕ για το τραγικό δυστύχημα των Τεμπών αναφερόμενοι σε αστικές αποζημιώσεις και ποινικές ευθύνες ότι στο σημερινό ΔΣ λάβαμε απόφαση αντίθεσης και αποδοκιμασίας όποιων συμπεριφορών εκθέτουν το λειτούργημα μας» Παράλληλα, ο πρόεδρος του ΔΣΑ καλεί τους συναδέλφους που προχωρούν σε τέτοιες κινήσεις «να αποφύγουν τοποθετήσεις που υπερβαίνουν την νομική ενημέρωση και «προσεγγίζουν» σε στάσεις απάδουσες του Κώδικα Δεοντολογίας Δικηγόρων». Η ανάρτηση του Δημήτρη Βερβεσού «Ενημερώνω όλους τις/τους συναδέλφους που βγαίνουν σε διάφορα ΜΜΕ για το τραγικό δυστύχημα των Τεμπών αναφερόμενοι σε αστικές αποζημιώσεις και ποινικές ευθύνες ότι στο σημερινό ΔΣ λάβαμε απόφαση αντίθεσης και αποδοκιμασίας όποιων συμπεριφορών εκθέτουν το λειτούργημά μας. Τους καλούμε να αποφύγουν τοποθετήσεις που υπερβαίνουν την νομική ενημέρωση και «προσεγγίζουν» σε στάσεις απάδουσες του Κώδικα Δεοντολογίας Δικηγόρων». "
avgi.gr,https://www.avgi.gr//athlitika/441088_penthos-kai-mayro-pano-sto-panathinaikos-anantoloy-efes-gia-ti-euroleague, ΑΘΛΗΤΙΚΑ, Τραγωδία στα Τέμπη / Πένθος και μαύρο πανό στο Παναθηναϊκός – Αναντολού Εφες για τη Euroleague,02.03.23 21:55,Αυγή Newsroom,"Η πολύνεκρη τραγωδία στα Τέμπη έχει βυθίσει στο πένθος και την θλίψη όλη την χώρα. Σε αυτό τον συλλογικό πένθος δεν θα μπορούσε να είναι αποκομμένος και ο χώρος του αθλητισμού. Η ΚΑΕ Παναθηναϊκός θρηνεί για το θάνατο δεκάδων ανθρώπων, στο πλαίσιο του αγώνα με τη Αναντολού Εφές, για την 26η αγωνιστική της Euroleague. Αυτό αποτυπώθηκε στο ΟΑΚΑ, όπου υπάρχει μαύρο πανό, πίσω από τους πάγκους και την γραμματεία. Ταυτόχρονα, στο cube θα αναγράφεται μόνο το μήνυμα «Η Ελλάδα θρηνεί τα παιδιά της». Την ίδια στιγμή ο Παναθηναϊκός ζήτησε να αγωνιστεί με μαύρες εμφανίσεις, αλλά αυτό εν τέλει δεν κατέστη δυνατό, καθώς η Εφες έχει μαύρη φανέλα. Ως εκ τούτου, οι «πράσινοι» αγωνίζονται με πένθος στη φανέλα, ενώ πριν το εναρκτήριο τζάμπολ τηρήθηκε ενός λεπτού σιγή."
avgi.gr,https://www.avgi.gr//koinonia/441087_i-rythmistiki-arhi-sidirodromon-zita-ola-ta-apodeiktika-entos-48-oron, ΚΟΙΝΩΝΙΑ, Τέμπη / Η Ρυθμιστική Αρχή Σιδηροδρόμων ζητά όλα τα αποδεικτικά εντός 48 ωρών,02.03.23 21:54,Αυγή Newsroom,"Τη διαδικασία αυτεπάγγελτης έρευνας ξεκίνησε την Τετάρτη η Ρυθμιστική Αρχή Σιδηροδρόμων (ΡΑΣ) μετά το τραγικό σιδηροδρομικό δυστύχημα στα Τέμπη. Στο πλαίσιο αυτό, η ΡΑΣ θα εξετάσει την ορθή εφαρμογή των Συστημάτων Διαχείρισης Ασφάλειας από τον ΟΣΕ και τη Σιδηροδρομική Επιχείρηση Ηellenic Train ενώ ζήτησε και όλα τα αποδεικτικά εντός 48 ωρών. Για την άμεση ολοκλήρωση της διαδικασίας η αρχή έχει ζητήσει από χθες, όταν ξεκίνησε ο έλεγχος, από τον ΟΣΕ και τη Hellenic Train όλα τα τεκμήρια και τα στοιχεία που θα βοηθήσουν στην έρευνα. Για τον λόγο αυτό, κλιμάκιο εμπειρογνωμόνων της Μονάδας Ασφάλειας και Διαλειτουργικότητας της ΡΑΣ βρέθηκε χθες το πρωί στον τόπο του δυστυχήματος. Παράλληλα την Πέμπτη ξεκίνησε δεύτερο αυτεπάγγελτο για τα δικαιώματα επιβατών. Σε αυτό το πλαίσιο ζητάει να μάθει πόσοι επιβάτες επέβαιναν, πώς τους συνέδραμαν και να ενημερωθούν με κάθε μέσο για τα δικαιώματα τους (μεταξύ άλλων δικαιούνται άμεσα προκαταβολή αποζημίωσης). Σημειώνεται πως η ΡΑΣ είναι ο φορέας που εποπτεύει την εφαρμογή των Συστημάτων Διαχείρισης Ασφαλείας (ΣΔΑ), τα οποία είναι υποχρεωμένοι να συντάσσουν και να τηρούν ο Διαχειριστής Υποδομής (ΔΥ), δηλαδή ο Οργανισμός Σιδηροδρόμων Ελλάδος (ΟΣΕ) και οι Σιδηροδρομικές Επιχειρήσεις, στην προκειμένη περίπτωση η Hellenic Train Α.Ε. Σε αντιδιαστολή, κυβέρνηση και ο Γιώργος Γεραπετρίτης ανακοίνωσαν επιτροπή εμπειρογνωμόνων που ωστόσο δεν θα αποδώσει ευθύνες. Μία δηλαδή επιτροπή που θα ορίσει η κυβέρνηση με πρόσωπα της αρεσκείας της.  Όπως σχολίασε με νόημα ο Νίκος Παππάς, ο  ελεγχόμενος ορίζει τον ελεγκτή του..."
avgi.gr,https://www.avgi.gr//koinonia/441086_itan-koino-mystiko-oti-kapote-tha-ginei-edioxan-mihanodigoys-me-terastia-empeiria, ΚΟΙΝΩΝΙΑ, Τέμπη / «Ήταν κοινό μυστικό ότι κάποτε θα γίνει - Έδιωξαν μηχανοδηγούς με τεράστια εμπειρία»,02.03.23 21:32,Αυγή Newsroom,"Ο συνταξιούχος εκπαιδευτής των μηχανοδηγών Νικόλαος Τσουρίδης, μίλησε στην εκπομπή +NEWS για τα λάθη και τις παραλείψεις που έγιναν και προκλήθηκε η τραγωδία στα Τέμπη.  «Εμείς που ασχολούμαστε με την έλξη, ήταν κοινό μυστικό ότι κάποτε θα γίνει» είπε ο κ. Τσουρίδης, απαντώντας σε ερώτηση για το τι συνέβη και αν νωρίτερα είχε την αίσθηση ότι μπορεί να γινόταν κάτι τέτοιο. Ακόμα πρόσθεσε ότι «το τρένο το πάει 60% ο μηχανοδηγός, 20% ο σταθμάρχης και 20% τα παιδιά της κινήσεως (..) Αν πει ένας από αυτούς κατεβάζω τα μολύβια, σταματάει το τρένο. Ξέρετε γιατί; Γιατί δεν έχουμε τηλεδιοίκηση.» Σε άλλο σημείο ανέφερε πως «είχανε διώξει διάφορες ειδικότητες αλλά και κρίσιμες ειδικότητες όπως μηχανοδηγούς με τεράστια εμπειρία.» Ακόμα τόνισε, μεταξύ άλλων για τον σταθμάρχη, σε βάρος του οποίου ασκήθηκε ποινική δίωξη, ότι «στους έξι μήνες τον έβαλαν υπεύθυνο υπηρεσίας. Κανονικά θα έπρεπε να έχει κάποιον μαζί του. Να είστε σίγουροι ότι αυτό που συζητάμε σήμερα δεν θα είχε συμβεί»."
avgi.gr,https://www.avgi.gr//social/441081_boyboi-mprosta-stin-aneipoti-thlipsi-i-anartisi-gia-ta-tempi, SOCIAL, Πυροσβεστική / «Βουβοί μπροστά στην ανείπωτη θλίψη» - Η ανάρτηση για τα Τέμπη,02.03.23 21:25,Αυγή Newsroom,"Την στιγμή που η ελληνική κοινωνία έχει βυθιστεί στο πένθος και στον πόνο, λόγω της πολύνεκρης τραγωδίας στα Τέμπη, υπάρχουν και οι πυροσβέστες, οι οποίοι κάνουν υπεράνθρωπες προσπάθειες στα συντρίμμια των αμαξοστοιχιών. Χαρακτηριστική της εικόνας που αντιμετωπίζουν οι άνθρωποι της πρώτης γραμμής είναι η ανάρτηση στο Twitter της Πυροσβεστικής Υπηρεσίας, η οποία αναφέρει «Μικροί μπροστά στο μέγεθος της καταστροφής. Βουβοί μπροστά στην ανείπωτη θλίψη. Δυνατοί μπροστά στο καθήκον. Συνεχίζουμε» Μικροί μπροστά στο μέγεθος της καταστροφήςΒουβοί μπροστά στην ανείπωτη θλίψηΔυνατοί μπροστά στο καθήκονΣυνεχίζουμε…#Τέμπη_Τραγωδία @pyrosvestiki pic.twitter.com/Zko3RuzwzZ "
avgi.gr,https://www.avgi.gr//koinonia/441083_nea-24ori-apergia-sta-trena-tin-paraskeyi, ΚΟΙΝΩΝΙΑ, Τραγωδία στα Τέμπη / Νέα 24ωρη απεργία στα τρένα την Παρασκευή,02.03.23 20:54,Αυγή Newsroom,"Η Πανελλήνια Ομοσπονδία Σιδηροδρομικών και Μέσων Σταθερής Τροχιάς υπό την σκιά της πολύνεκρης τραγωδίας, μετά από την συνεδρίαση των οργάνων της, προκήρυξε ότι αύριο 03-03-2023 «το Σωματείο Εργαζομένων Προσωπικού ΤΡΑΙΝΟΣΕ, η Πανελλήνια Ένωση Προσωπικού ΤΡΑΙΝΟΣΕ και η Πανελλήνια Ένωση Προσωπικού Έλξης (Σωματεία που το προσωπικό τους εργάζεται στην  Hellenic Train) θα προχωρήσουν σε 24ωρη πανελλαδική απεργία». Παράλληλα, όπως τονίζεται στην ανακοίνωση, η Ομοσπονδία με βάση τις επιστολές της που έχουν σταλθεί σε αρμόδιους φορείς (Υπουργεία, Διοικήσεις, Πολιτικά Κόμματα), «θα συντάξει υπόμνημα με όλα τα ζητήματα που αφορούν το Σιδηρόδρομο και θα ζητήσει ΑΜΕΣΗ συνάντηση με το Υπουργείο Μεταφορών και τα Πολιτικά Κόμματα (το αργότερο μέχρι την επόμενη εβδομάδα). Παράλληλα, όπως τονίζεται «στις συναντήσεις θα κατατεθούν εκ νέου οι απόψεις του συνδικαλιστικού κινήματος για την ασφάλεια του Σιδηροδρόμου και της κυκλοφορίας, ΑΠΑΙΤΩΝΤΑΣ  ένα σαφή χρονοδιάγραμμα υλοποίησής τους  για να αποφευχθεί στο μέλλον οποιοδήποτε συμβάν». Μετά την διαβούλευση με τα κόμματα και τους αρμόδιους φορείς η Πανελλήνια Ομοσπονδία Σιδηροδρομικών και Μέσων Σταθερής Τροχιάς αναφέρει ότι «θα συνεδριάσει το Διοικητικό Συμβούλιο, προκειμένου να λάβει τις ανάλογες αποφάσεις (χωρίς να αποκλείεται η κλιμάκωση των κινητοποιήσεων, σε περίπτωση που τα αποτελέσματα δεν κριθούν θετικά)». Τέλος, η ανακοίνωση καταλήγει με το ότι «θα πραγματοποιηθεί Συνέντευξη Τύπου, προκειμένου να ενημερωθεί όλη η ελληνική κοινωνία, όλος ο Σιδηροδρομικός κόσμος για όλα αυτά που η Ομοσπονδία τόσα χρόνια έκρουε τον κώδωνα του κινδύνου για την ασφάλεια, αλλά ποτέ δεν εισακούστηκε σοβαρά».  Ολόκληρη η ανακοίνωση Η Πανελλήνια Ομοσπονδία Σιδηροδρομικών & Μέσων Σταθερής Τροχιάς μετά το τραγικό δυστύχημα στα Τέμπη, συνεδρίασε σήμερα το πρωί εκτάκτως μαζί με τα Σωματεία – Μέλη της παρουσία και εργαζομένων. Λαμβάνοντας υπόψιν τις προτάσεις που κατατέθηκαν, στο έκτακτο Προεδρείο που ακολούθησε ελήφθησαν οι ακόλουθες αποφάσεις: Αύριο, 03/3/2023, το Σωματείο Εργαζομένων Προσωπικού ΤΡΑΙΝΟΣΕ, η Πανελλήνια Ένωση Προσωπικού ΤΡΑΙΝΟΣΕ και η Πανελλήνια Ένωση Προσωπικού Έλξης (Σωματεία που το προσωπικό τους εργάζεται στην  Hellenic Train) θα προχωρήσουν σε 24ωρη πανελλαδική απεργία. Η Ομοσπονδία με βάση επιστολές της που έχουν σταλθεί σε αρμόδιους φορείς (Υπουργεία, Διοικήσεις, Πολιτικά Κόμματα) όλα τα προηγούμενα χρόνια,  θα συντάξει υπόμνημα με όλα τα ζητήματα που αφορούν το Σιδηρόδρομο και θα ζητήσει ΑΜΕΣΗ συνάντηση με το Υπουργείο Μεταφορών και τα Πολιτικά Κόμματα (το αργότερο μέχρι την επόμενη εβδομάδα). Στις συναντήσεις θα κατατεθούν εκ νέου οι απόψεις του συνδικαλιστικού κινήματος για την ασφάλεια του Σιδηροδρόμου και της κυκλοφορίας, ΑΠΑΙΤΩΝΤΑΣ  ένα σαφή χρονοδιάγραμμα υλοποίησής τους  για να αποφευχθεί στο μέλλον οποιοδήποτε συμβάν. Αμέσως μετά τις συναντήσεις και λαμβάνοντας υπόψη τα αποτελέσματα των συζητήσεων, θα συνεδριάσει το Διοικητικό Συμβούλιο, προκειμένου να λάβει τις ανάλογες αποφάσεις (χωρίς να αποκλείεται η κλιμάκωση των κινητοποιήσεων, σε περίπτωση που τα αποτελέσματα δεν κριθούν θετικά). Μετά την ολοκλήρωση των ανωτέρω, θα πραγματοποιηθεί Συνέντευξη Τύπου, προκειμένου να ενημερωθεί όλη η Ελληνική Κοινωνία, όλος ο Σιδηροδρομικός κόσμος για όλα αυτά που η Ομοσπονδία τόσα χρόνια έκρουε τον κώδωνα του κινδύνου για την ασφάλεια, αλλά ποτέ δεν εισακούστηκε σοβαρά. "
avgi.gr,https://www.avgi.gr//koinonia/441084_mpahalo-me-ton-arithmo-ton-agnooymenon-ti-lene-apo-maximoy, ΚΟΙΝΩΝΙΑ, Τραγωδία στα Τέμπη / Μπάχαλο με τον αριθμό των αγνοούμενων - Τι λένε από το Μαξίμου,02.03.23 20:44,Αυγή Newsroom,"Η απόλυτη σύγχυση επικρατεί σχετικά με τον αριθμό των αγνοούμενων από το τραγικό δυστύχημα στα Τέμπη καθώς η επίσημη ενημέρωση από την Πυροσβεστική και την Αστυνομία μόνο φως δεν έριξε. Η εκπρόσωπος Τύπου της Ελληνικής Αστυνομίας, Αστυνόμος Β' Κωνσταντία Δημογλίδου ανακοίνωσε ότι «μέχρι στιγμής έχουν δηλωθεί επίσημα στην ελληνική αστυνομία ως αγνοούμενοι 56 επιβάτες. Τονίζεται το ""μέχρι στιγμής"", καθώς υπάρχει ενδεχόμενο κάποιος να επέβαινε στο τρένο και να μην έχει δηλωθεί ως αγνοούμενος από οικείους ή συγγενείς. Αυτή την ώρα ο επιβεβαιωμένος αριθμός των νεκρών που έχουν ανασυρθεί είναι 57. Δηλαδή ένας περισσότερος από αυτούς που έχουν δηλωθεί στον κατάλογο». Παράλληλα είπε ότι «μέχρι στιγμής από τη Διεύθυνση Εγκληματολογικών Ερευνών έχουν πραγματοποιηθεί 24 ταυτοποιήσεις σορών». Κυβερνητικές πηγές ανέφεραν στο avgi.gr ότι στους 56 αγνοούμενους περιλαμβάνονται και σοροί που δεν έχουν αναγνωριστεί. Συγκεκριμένα, σημείωσαν ότι «εκδίδονται συχνά ανακοινώσεις από την Πολιτική Προστασία. Η τελευταία ενημέρωση που υπήρχε για τους αγνοούμενους, είναι 56, όπου συμπεριλαμβάνονται και οι σοροί των ανθρώπων που δεν ήταν αναγνωρίσιμες». Οι ίδιες πηγές συμπλήρωναν ότι «γίνεται η διαδικασία λήψης DNA από τις σορούς, από τους συγγενείς και στη συνέχεια η ταυτοποίηση. Ο αριθμός, λοιπόν, των ανθρώπων που αναζητούσαν οικείους τους ήταν 56.  Η διαδικασία συνεχίζεται και θα βρίσκεται σε εξέλιξη». «Δεν είναι εύκολο να γνωρίζει κανείς με ακρίβεια για μια σειρά από λόγους. Πρώτα απ’ όλα, δεν ήταν όλα τα εισιτήρια ονομαστικά. Πάντως, οι αριθμοί στην συγκεκριμένη στιγμή είναι αυτοί» κατέληξαν οι κυβερνητικές πηγές."
avgi.gr,https://www.avgi.gr//koinonia/441074_oi-zoes-mas-metrane-kyma-orgis-stoys-dromoys-tis-athinas, ΚΟΙΝΩΝΙΑ, Τέμπη / «Οι ζωές μας μετράνε» - Κύμα οργής στους δρόμους της Αθήνας,02.03.23 20:37,Αυγή Newsroom,"Δυναμικές συγκεντρώσεις διαμαρτυρίας σε πολλές πόλεις σε όλη τη χώρα πραγματοποιήθηκαν μετά την πολύνεκρη τραγωδία στα Τέμπη.  Στην Αθήνα το κάλεσμα ήταν για τις 18:00 στο Σύνταγμα, ενώ ακολούθησε πορεία προς τον σταθμό Λαρίσης. Κλούβες και ΜΑΤ έφραξαν το σημείο εμποδίζοντας τους συγκεντρωμένους να πλησιάσουν. Παρά τον βροχερό καιρό χιλιάδες άνθρωποι βρέθηκαν στο κέντρο εκφράζοντας την οργή τους για τα αίτια της τραγωδίας και ζητώντας να αποδοθούν ευθύνες. Δυναμική συμμετοχή στην πορεία παρά τον βροχερό καιρό #συγκρουση_τρενων #Τεμπη pic.twitter.com/glZi8HnQ07  Ποτάμι οργής στους δρόμους για την τραγωδία στα #Τεμπη pic.twitter.com/eNyoQFxSju «Είστε δολοφόνοι, είστε υποκριτές, το σύστημα που φτιάξατε μας παίρνει τις ζωές» ένα από τα συνθήματα που ακούγεται στην πορεία #Τεμπη #συγκρουση_τρενων pic.twitter.com/sS9akeGMip Ο κόσμος φώναζε συνθήματα όπως: «Στον δρόμο, στον δρόμο να σπάσουμε τον τρόμο» - «είστε δολοφόνοι, είστε υποκριτές, το σύστημα που φτιάξατε μας παίρνει τις ζωές» - «Σκοτώνετε εφήβους, βιάζετε παιδιά , πουλάτε τις ζωές μας σε χέρια ιδιωτικά».  Ξεκίνησε η πορεία προς τον σταθμό Λαρίσης #Τεμπη pic.twitter.com/OR2VbPFAe0  Με συνθήματα δίνουν τον παλμό οι διαδηλωτές - Παρατεταγμένα διπλα τους τα ΜΑΤ #Τεμπη pic.twitter.com/cYov7i5tsB  «Οι ζωές μας μετράνε» - Γιγαντοπανό στο Σύνταγμα για την τραγωδία στα #Τεμπη pic.twitter.com/yjr5N9IWhj  Οι συγκεντρωμένοι νωρίτερα άνοιξαν μπροστά στη Βουλή γιγαντοπανό με την φράση «οι ζωές μας μετράνε», ενώ ένα από τα συνθήματα που ακούστηκαν ήταν «πουλήσατε τα πάντα είστε δολοφόνοι, από αίμα φοιτητών βουλιάζει το βαγόνι».  Φωτορεπορτάζ Κώστας Παπαντωνίου "
avgi.gr,https://www.avgi.gr//koinonia/441079_57-oi-epibebaiomenoi-nekroi-56-ehoyn-dilothei-os-agnooymenoi, ΚΟΙΝΩΝΙΑ, Τραγωδία στα Τέμπη / 57 οι επιβεβαιωμένοι νεκροί - 56 έχουν δηλωθεί ως αγνοούμενοι,02.03.23 19:31,Αυγή Newsroom,"Σε 57 ανέρχονται οι επιβεβαιωμένοι νεκροί που έχουν ανασυρθεί από τα συντρίμμια στα Τέμπη μετά το τραγικό δυστύχημα όπως ανέφερε σε επίσημη ενημέρωση η εκπρόσωπος Τύπου της Ελληνικής Αστυνομίας, αστυνόμος β', Κωνσταντία Δημογλίδου ενώ οι αγνοούμενοι που έχουν δηλωθεί στην Αστυνομία είναι 56. Υπάρχει ενδεχόμενο κάποιος να επέβαινε στο τρένο και να μην έχει δηλωθεί ως αγνοούμενους από τους οικείους συμπλήρωσε. Σε νοσοκομεία βρίσκονται 48 άτομα για νοσηλεία, έξι εκ των οποίων σε ΜΕΘ. Την ίδια ώρα, μια γυναίκα με σοβαρά εγκαύματα διακομίστηκε στη ΜΕΘ του «Παπανικολάου» που διαθέτει ειδική μονάδα. Ειδικότερα, ο εκπρόσωπος Τύπου του Πυροσβεστικού Σώματος, Πύραρχος Βασίλειος Βαθρακογιάννης ανέφερε ότι τα «γερανοφόρα οχήματα έχουν ανασηκώσει τα δύο βαγόνια, τόσο το πρώτο επιβατικό της β’ θέσης, όσο και το βαγόνι – εστιατόριο. Ταυτόχρονα, οι πυροσβέστες αφαιρούν τμηματικά τα μεταλλικά στοιχεία τους, προκειμένου να διευκολυνθεί η επιχείρηση έρευνας και απεγκλωβισμού. Οι συνθήκες, κάτω από τις οποίες επιχειρούν οι δυνάμεις παραμένουν δύσκολες, καθώς κομμάτια του συρμού είναι άμορφες μάζες από τη σφοδρότητα της σύγκρουσης. Η επιχείρηση θα συνεχιστεί τις επόμενες ώρες, όπως και αύριο Παρασκευή. Εκτιμάται ότι μέχρι αύριο το μεσημέρι, θα έχει ολοκληρωθεί η επιχείρηση έρευνας». Από την πλευρά της η εκπρόσωπος Τύπου της Ελληνικής Αστυνομίας, Αστυνόμος Β' Κωνσταντία Δημογλίδου δήλωσε ότι «μέχρι στιγμής έχουν δηλωθεί επίσημα στην ελληνική αστυνομία ως αγνοούμενοι 56 επιβάτες. Τονίζεται το ""μέχρι στιγμής"", καθώς υπάρχει ενδεχόμενο κάποιος να επέβαινε στο τρένο και να μην έχει δηλωθεί ως αγνοούμενος από οικείους ή συγγενείς. Αυτή την ώρα ο επιβεβαιωμένος αριθμός των νεκρών που έχουν ανασυρθεί είναι 57. Δηλαδή ένας περισσότερος από αυτούς που έχουν δηλωθεί στον κατάλογο. Θα πρέπει να σημειωθεί ότι όλες οι σοροί ταυτοποιούνται με την μέθοδο DNA. Επίσης, παραμένουν για νοσηλεία 48 επιβάτες, οι 6 από αυτούς σε ΜΕΘ. Μία επιβάτης με σοβαρά εγκαύματα διακομίσθηκε στην ΜΕΘ του Νοσοκομείου Παπανικολάου που διαθέτει ειδική μονάδα εγκαυμάτων. Αυτή την ώρα συνεχίζεται η διαδικασία ταυτοποίησης των θυμάτων που έχουν μεταφερθεί στο Γενικό Νοσοκομείο Λάρισας». Για τη διαδικασία βιολογικής ταυτοποίησης είπε ότι «μέχρι στιγμής έχουν ληφθεί 55 δείγματα DNA από τις σορούς και 52 δείγματα από συγγενείς των επιβατών καθώς και 26 δείγματα από ανθρώπινα μέλη. Η συγκεκριμένη διαδικασία γίνεται από τα ειδικά εγκληματολογικά εργαστήρια της Αστυνομίας, κατά προτεραιότητα- προκειμένου να ολοκληρωθεί αυτή η επώδυνη διαδικασία. Μέχρι στιγμής από τη Διεύθυνση Εγκληματολογικών Ερευνών έχουν πραγματοποιηθεί 24 ταυτοποιήσεις σορών, 20 με τη μέθοδο ανάλυσης DNA, 2 με τη μέθοδο ανάλυσης DNA και δακτυλικών αποτυπωμάτων και 2 μόνο με τη μέθοδο ανάλυσης δακτυλικών αποτυπωμάτων. «Αν και κατά κανόνα η διαδικασία του DNA διαρκεί πολλές ημέρες, έχουν καταβληθεί προσπάθειες να ολοκληρωθεί μέχρι αύριο». Οι οικείοι και συγγενείς των θυμάτων όταν θα ολοκληρώνεται η ταυτοποίηση θα ενημερώνονται από τον επικεφαλής της ομάδας αναγνώρισης της ΕΛΑΣ και τον ειδικό ψυχολόγο της Αστυνομίας και θα προχωρά η διαδικασία παραλαβής της σορού. Η παράδοση στους συγγενείς θα γίνεται όταν θα έχει ολοκληρωθεί η διαδικασία στο σύνολό της. Η διαδικασία ενημέρωσης των συγγενών και οικείων των ταυτοποιημένων σορών έχει ξεκινήσει ήδη με την ενημέρωση των πρώτων 4 οικογενειών. Υπενθυμίζεται ότι στη διάθεση των συγγενών θυμάτων και τραυματιών βρίσκονται τρία ξενοδοχεία στην πόλη της Λάρισας» κατέληξε."
avgi.gr,https://www.avgi.gr//politiki/441075_i-parembasi-tis-komision-gia-tin-tragodia, ΠΟΛΙΤΙΚΗ, Τέμπη / Η παρέμβαση της Κομισιόν για την τραγωδία,02.03.23 18:46,Αυγή Newsroom,"Η πολύνεκρη τραγωδία στα Τέμπη έχει συνταράξει την ελληνική κοινωνία και πολλά είναι τα ερωτήματα τα οποία εγείρονται, σχετικά με τις συνθήκες, υπό τις οποίες οδηγηθήκαμε σε αυτό το δυστύχημα. Σε αυτή την συνθήκη ο εκπρόσωπος της Κομισιόν Ανταλμπέρ Γιανς, ο οποίος είναι αρμόδιος για θέματα μεταφορών, δήλωσε ότι την πρωταρχική ευθύνη για την διερεύνηση των συνθηκών του σιδηροδρομικού δυστυχήματος την έχουν οι εθνικές αρχές. Πιο συγκεκριμένα, ο εκπρόσωπος της Κομισιόν δήλωσε ότι «δεν θα είμαστε σε θέση να πούμε υπό ποιες συνθήκες θα μπορούσε να είχε αποτραπεί το δυστύχημα. Αυτό είναι το καθήκον των ερευνών που πρέπει να διεξαχθούν τώρα και αυτό είναι αρμοδιότητα των εθνικών αρχών. Ο Ευρωπαϊκός Οργανισμός Σιδηροδρόμων είναι διαθέσιμος κατόπιν αιτήματος για να υποστηρίξει τις εθνικές αρχές εάν το ζητήσουν. Ωστόσο, η πρωταρχική ευθύνη ανήκει στις εθνικές αρχές». Σε ό.τι αφορά το μείζον ζήτημα της παραπομπής της Ελλάδας στο Ευρωπαϊκό Δικαστήριο, ο Αντλμπέρ Γιανς, εξήγησε ότι η απόφαση αυτή σχετίζεται με τη μη σύναψη συμβατικής συμφωνίας μεταξύ της εθνικής ρυθμιστικής αρχής σιδηροδρόμων και του διαχειριστή σιδηροδρομικών υποδομών (ΟΣΕ). Χαρακτηριστικά, ο εκπρόσωπος της Κομισιόν δήλωσε «δεν εξετάζουμε τις συμβάσεις έργων, αλλά τη μεταφορά της ευρωπαϊκής νομοθεσίας στο εθνικό δίκαιο». Σε αυτό το πλαίσιο Ανταλμπέρ Γιανς είπε ότι η διαδικασία επί παραβάσει κατά της Ελλάδας, συσχετίζεται με τη μη συμμόρφωση των εθνικών αρχών με την Οδηγία για τον ενιαίο ευρωπαϊκό σιδηροδρομικό χώρο, η οποία χρονολογείται από το 2012, και παράγει συγκεκριμένες δεσμεύσεις."
avgi.gr,https://www.avgi.gr//koinonia/441071_o-aderfos-moy-den-einai-zontanos-apythmeni-orgi-apo-syggeneis, ΚΟΙΝΩΝΙΑ, Τέμπη / «Ο αδερφός μου δεν είναι ζωντανός» - Απύθμενη οργή από συγγενείς ,02.03.23 18:28,Αυγή Newsroom,"Δεν περιγράφεται η απόγνωση και η οργή όσων ψάχνουν τους δικούς τους ανθρώπους, χωρίς να ξέρουν εάν τα αγαπημένα τους πρόσωπα ζουν ή πέθαναν, ύστερα από την μετωπική σύγκρουση τρένων στην Τέμπη που στοίχισε την ζωή σε δεκάδες ανθρώπους που επέβαιναν στους συρμούς. Οι συγγενείς των θυμάτων, οι οποίοι είτε περιμένουν με αγωνία να ανακοινωθεί το όνομα στις λίστες με τους νεκρούς είτε βρίσκονται έξω από τα νοσοκομεία περιμένοντας κάποια εξέλιξη, ζητούν απαντήσεις εδώ και τώρα. Μία κυρία, της οποίας ο αδελφός βρισκόταν στο μοιραίο τρένο, ξεσπά μπροστά στις κάμερες, αποκαλύπτοντας τις σκληρές στιγμές που βιώνουν οι οικογένειες τον θυμάτων και των αγνοούμενων. «Ο αδερφός μου ήταν στο πρώτο βαγόνι. Δεν είναι ζωντανός», λέει η γυναίκα. Η ίδια, καταγγέλλει το αυτονόητο: Ότι κανένας αρμόδιος δεν έχει δώσει κάποια απάντηση για το πόσοι άνθρωποι βρίσκονταν στο τρένο και ότι κανένας δεν ξέρει τι θα παραλάβει πηγαίνοντας στο νοσοκομείο. «Πείτε μας τουλάχιστον που καθόντουσαν οι δικοί μας άνθρωποι» η κραυγή αγωνίας της αδερφής του θύματος, η οποία λέει πως οι υπεύθυνοι δεν μπήκαν καν στην διαδικασία να δουλέψουν με την τράπεζα, να υπολογίσουν τους αριθμούς των θέσεων για να δώσουν μία «απλή απάντηση», όπως λέει. «Θέλετε να το κάνω εγώ τσάμπα;», ισχυρίζεται η γυναίκα πως είπε στην υπουργό και σε όσους βρέθηκαν στο σημείο, φανερώνοντας την απελπισία και την δυσμενή θέση στην οποία έχουν περιέλθει τόσες οικογένειες μετά το πολύνεκρο δυστύχημα. Η ίδια, μάλιστα, τονίζει πως «σε όσους έχει ζητηθεί δείγμα DNA αφορά αποκλειστικά νεκρούς. Είναι προδεδικασμένο, ο αδερφός μου είναι νεκρός». «Το αίμα των νεκρών θα τους πνίξει, όπως και η δική μας οργή», λέει η γυναίκα, μαρτυρώντας το αδιέξοδο στο οποίο έχουν περιέλθει όλες οι οικογένειες των θυμάτων.  "
avgi.gr,https://www.avgi.gr//koinonia/441072_i-apofasi-einai-oi-syggeneis-na-min-doyn-toys-nekroys, ΚΟΙΝΩΝΙΑ, Γκάγκα για Τέμπη / Η απόφαση είναι οι συγγενείς να μην δουν τους νεκρούς,02.03.23 18:22,Αυγή Newsroom,"«Αυτό που αντιμετωπίζουν οι άνθρωποι είναι τρομερό, λυπάμαι πολύ για όσους έχουν χαθεί και όσους περιμένουν να μάθουν για τους δικούς τους» είπε η αναπληρώτρια υπουργός Υγείας Μίνα Γκάγκα, για την τραγωδία στα Τέμπη. Μιλώντας στο ΣΚΑΪ πρόσθεσε ότι «η απόφαση είναι να μην έρθουν σε επαφή οι συγγενείς με τους ανθρώπους που δε ζουν πια, για να είναι όσο το δυνατόν λιγότερο ψυχοφθόρο για εκείνους. Είναι καλό να θυμόμαστε τους νεκρούς καλά και δυνατούς». Η αναπληρώτρια υπουργός Υγείας ανέφερε ακόμα ότι τις επόμενες ώρες αναμένονται τα πρώτα αποτελέσματα από την ταυτοποίηση των σορών. Η διαδικασία γίνεται σε συνεργασία με το εγκληματολογικό της αστυνομίας.  Όσον αφορά τους τραυματίες σημείωσε ότι οι περισσότεροι είναι σε καλή κατάσταση, ενώ 6 άτομα βρίσκονται σε Μονάδα Εντατικής Θεραπείας. 10 από τους νοσηλευόμενους έχουν χειρουργηθεί για κατάγματα. «Οι ανάγκες για αίμα έχουν καλυφθεί, αλλά καλό είναι να έχουμε δωρεές. Είναι καλό ότι οι Έλληνες στα δύσκολα ενώνονται και είναι εκεί» είπε επίσης η κ. Γκάγκα. "
avgi.gr,https://www.avgi.gr//politiki/441070_o-eleghomenos-den-mporei-na-orizei-ton-elegkti-toy, ΠΟΛΙΤΙΚΗ, Παππάς για Τέμπη / «Ο ελεγχόμενος δεν μπορεί να ορίζει τον ελεγκτή του»,02.03.23 17:43,Αυγή Newsroom,"«Ενημερώνουμε τον κ. Μητσοτάκη και τον κ. Γεραπετρίτη πως ο ελεγχόμενος δεν μπορεί να ορίζει τον ελεγκτή του» τονίζει σε δήλωσή του, για την τραγωδία στα Τέμπη, ο τομεάρχης Υποδομών του ΣΥΡΙΖΑ-ΠΣ Νίκος Παππάς. «Τα αίτια που οδήγησαν στο τραγικό δυστύχημα στα Τέμπη δε θα διερευνηθούν από κάποια δήθεν «υπερκομματική επιτροπή» που θα ορίσει η κυβέρνηση με πρόσωπα της αρεσκείας της» προσθέτει ο κ. Παππάς. «Υπάρχουν οι αρμόδιες Αρχές που θα τα ερευνήσουν όλα διεξοδικά. Εκτός εάν ο κ. Μητσοτάκης που την προανήγγειλε, έχει κάποια σπουδή να βγάλει ένα προεκλογικό πόρισμα, που θα επιβεβαιώσει αυτό που έσπευσε να προδικάσει εχθές: πως για όλα φταίει «κυρίως ένα ανθρώπινο λάθος» καταλήγει ο τομεάρχης Υποδομών του ΣΥΡΙΖΑ-Προοδευτική Συμμαχία."
avgi.gr,https://www.avgi.gr//koinonia/441066_sygklonistiko-xespasma-camera-den-mporoyme-na-ta-fortonoyme-ola-se-enan-anthropo, ΚΟΙΝΩΝΙΑ, Τέμπη / Συγκλονιστικό ξέσπασμα on camera - «Δεν μπορούμε να τα φορτώνουμε όλα σε έναν άνθρωπο»,02.03.23 16:45,Αυγή Newsroom,"Απαντήσεις για την σιδηροδρομική τραγωδία στα Τέμπη ζήτησε συγγενής αγνοουμένων, τονίζοντας δεν γίνεται εν έτη 2023 να συμβαίνει ένα τέτοιο δυστύχημα. Ο Δημήτρης Μπουρνάζης ανέφερε ότι προφανώς είναι νεκροί ο πατέρας και ο αδερφός του και κατήγγειλε την έλλειψη ενημέρωσης. «Ο πατέρας μου και ο αδερφός μου ήταν μέσα στο τρένο. Από χθες το πρωί μιλάω με την συγκεκριμένη εταιρεία και προσπαθώ να βρω σε ποιο βαγόνι καθόταν ο πατέρας μου βάσει ηλεκτρονικού εισιτηρίου. Μία απλή διαδικασία μέσω τραπέζης που βρίσκω εγώ αν έχω δεδομένα» σημείωσε αρχικά και συμπλήρωσε: «Έρχεται χτες ο κύριος Μητσοτάκης εδώ πέρα, ο υπουργός Υγείας, για ποιο λόγο, να κάνουν τι; Να δώσουν εξηγήσεις σε ποιον; Σήμερα πού είναι; Σήμερα έφεραν την υφυπουργό Υγείας. Τι να την κάνω, να μου πει τι. Δεν μας έχει ενημερώσει κανείς. Κανείς δεν ξέρει πόσα άτομα στο τρένο. Αερολογίες για να προσπαθήσουν να καθησυχάσουν τον κόσμο. Από το 05.20 Τέσσερις φορές κατέγραψαν το όνομά μου και κανείς δεν έχει πάρει πίσω τηλέφωνο. Προφανώς και οι δύο δικοί μου άνθρωποί μου είναι νεκροί.  Έχω χάσει τον πατέρα μου, έχω χάσει τον αδερφό μου. Το γνωρίζω, δεν μπορεί να αλλάξει κάτι. Πλήρωσαν 50 εισιτήρια θανάτου. Κανείς δεν έχει κάνει τίποτα για αυτό. Νέα παιδιά. Ο αδερφός μου ήταν 15 χρονών, είχε όλη τη ζωή μπροστά του. Κανείς δεν λέει τίποτα για αυτό. Δεν θέλω κάποιος να έρθει να μου δώσει στήριξη, θα στηριχτώ μόνος μου. Μπορείς κάποιος να μου πει ότι δεν πρόκειται εν έτη 2023 να γίνει ένα τέτοιο δυστύχημα. Δεν μπορούμε να τα φορτώνουμε όλα σε έναν άνθρωπο επειδή έκανε ένα λάθος και να πεθαίνουν άλλοι τόσοι. Άνθρωποι είσαστε, θα κάνετε και εσείς λάθος. Τι σημαίνει αυτό, ότι ένα λάθος θα στοιχίσει τη ζωή σας και τη ζωή άλλων ανθρώπων; Πού είναι τώρα να μιλήσουν; Περιμένουν τις εκλογές για ποιο λόγο, για ποιο πράγμα; Η ανθρώπινη ζωή είναι πάνω απ’ όλα»."
avgi.gr,https://www.avgi.gr//politiki/441065_doste-epiteloys-tin-pragmatiki-eikona-gia-tin-ektasi-tis-tragodias, ΠΟΛΙΤΙΚΗ, Τσαπανίδου για Τέμπη / Δώστε επιτέλους την πραγματική εικόνα για την έκταση της τραγωδίας,02.03.23 16:45,Αυγή Newsroom,"«Απευθύνουμε έκκληση στις αρμόδιες αρχές να δώσουν επιτέλους την πραγματική εικόνα για την έκταση της τραγωδίας» τονίζει σε δήλωσή της για το δυστύχημα στα Τέμπη η εκπρόσωπος Τύπου του ΣΥΡΙΖΑ- ΠΣ, Πόπη Τσαπανίδου. Η ίδια σημειώνει ότι σχεδόν «δύο 24ωρα μετά την τραγωδία στα Τέμπη και ακόμα δεν έχει υπάρξει μια επίσημη ανακοίνωση για τον αριθμό των αγνοουμένων». Και προσθέτει ότι «ο σεβασμός στους νεκρούς και στους ανθρώπους τους που θρηνούν, προϋποθέτει και το σεβασμό στην αλήθεια». Αναλυτικά η δήλωση της Πόπης Τσαπανίδου Σχεδόν δύο 24ωρα μετά την τραγωδία στα Τέμπη και ακόμα δεν έχει υπάρξει μια επίσημη ανακοίνωση για τον αριθμό των αγνοουμένων. Απευθύνουμε έκκληση στις αρμόδιες αρχές να δώσουν επιτέλους την πραγματική εικόνα για την έκταση της τραγωδίας. Ο σεβασμός στους νεκρούς και στους ανθρώπους τους που θρηνούν, προϋποθέτει και το σεβασμό στην αλήθεια."
avgi.gr,https://www.avgi.gr//koinonia/441063_alles-14-soroi-sto-nekrotomeio-stoys-57-oi-nekroi, ΚΟΙΝΩΝΙΑ, Τραγωδία στα Τέμπη / Άλλες 14 σοροί στο νεκροτομείο - Στους 57 οι νεκροί ,02.03.23 16:27,Αυγή Newsroom,"Για το τραγικό δυστύχημα που σημειώθηκε στα Τέμπη μίλησε η προϊσταμένη της ιατροδικαστικής υπηρεσίας Λάρισας, Ρουμπίνη Λεονταρή, η οποία ανέφερε ότι οι νεκροί έχουν φτάσει τους 57. Ειδικότερα μιλώντας, την Πέμπτη, στο κεντρικό δελτίο του Realfm 97,8 δήλωσε  ότι μεταφέρθηκαν στο νεκροτομείο άλλες 14 απανθρακωμένες σοροί οι οποίες ανεβάζουν τον τραγικό απολογισμό των νεκρών στους 57.  Σημείωσε επίσης ότι οι σάκοι που περιέχουν μεμονωμένα ανθρώπινα μέλη τα οποία ακόμα δεν έχουν αναγνωριστεί ξεπερνούν τους δέκα. Αναφορικά με την διαδικασία ταυτοποίησης η ίδια εξήγησε πως «έχει ληφθεί από το κάθε μέλος DNA, οπότε κάποιο μέλος που μπορεί να ανήκει σε μια σορό διαμελισμένη, θα αποδοθεί στη σορό, κάποια μέλη που δεν θα ανήκουν σε σορό, θα έχουμε το DNA τους»."
avgi.gr,https://www.avgi.gr//koinonia/441062_pare-otan-ftaseis-ta-sygkinitika-minymata-mathiton, ΚΟΙΝΩΝΙΑ, Τέμπη / «Πάρε όταν φτάσεις» - Τα συγκινητικά μηνύματα μαθητών,02.03.23 15:53,Αυγή Newsroom,"Συγκλονίζουν οι μαθητές από πολλά σχολεία της χώρας που με τις τσάντες τους σχηματίζουν τα δικά τους μηνύματα με αφορμή το τραγικό δυστύχημα στα Τέμπη που κόστισε τις ζωές 46 (μέχρι στιγμής) ανθρώπων, που στην πλειοψηφία τους ήταν νέα παιδιά. Με εργαλείο τις τσάντες τους και με φόντο το προαύλιο του σχολείου τους, δεκάδες μαθητές από διάφορα σχολεία γράφουν «Ποτέ ξανά», «Όχι άλλα εγκλήματα», «Πάρε όταν φτάσεις». «Στείλε όταν φτάσεις» και «Όχι άλλα εγκλήματα», έγραψαν μαθητές γυμνασίου και λυκείου της Πύλου. Στα σχολεία της Μεταμόρφωσης και της Καλλιθέας οι μαθητές σχημάτισαν με τις τσάντες τους το δικό τους μήνυμα., Στο 2ο ΓΕΛ Μεταμόρφωσης έγραψαν «Ήταν έγκλημα» ενώ στο 6ο Λύκειο Καλλιθέας έγραψαν «Ποτέ ξανά- Τέμπη». Στους Αγίους Αναργύρους, μαθητές έγραψαν με τις τσάντες τους «Πάρε όταν φτάσεις» φράση που έγινε πρωτοσέλιδο σήμερα μετά την τραγωδία εκφράζοντας την πιο συνήθη ατάκα ενός γονιού. «Έφτασες;» έγραψαν οι μαθητές του 2ου ΓΕΛ Ηρακλείου, ενώ έφτιαξαν πανό που έγραφε «δεν ήταν ατύχημα ήταν δολοφονία». Στη Λάρισα μαθητές του 7ου ΕΠΑΛ, στέκονται πλάι - πλάι και σχηματίζουν με τα σώματά τους, το σήμα του πένθους εκφράζοντας τη θλίψη τους για το πολύνεκρο δυστύχημα στα Τέμπη. Μαθητές από την Κρήτη και τη Ναύπακτο προχώρησαν σε συμβολικές καταλήψεις διαμαρτυρίας, ως ένδειξη συμπαράστασης στα θύματα του τραγικού σιδηροδρομικού πολύνεκρου δυστυχήματος. Στη Ναύπακτο, οι μαθητές πραγματοποιούν κατάληψη στο ΕΠΑΛ και το 2ο Λύκειο. Όπως αναφέρουν οι ίδιοι οι μαθητές, η κατάληψη δεν γίνεται για θέματα της σχολικής τους κοινότητας, αλλά προκειμένου να κινητοποιήσουν τον κόσμο απέναντι στην κρατική αδράνεια, όσον αφορά την ασφάλεια των πολιτών, με αφορμή το πολύνεκρο δυστύχημα στα Τέμπη. Επιπλέον έντεκα σχολεία τελούν υπό κατάληψη στο Ηράκλειο Κρήτης. Είναι ο τρόπος των μαθητών να στείλουν το μήνυμά τους, αλλά κυρίως να συμπαρασταθούν στις οικογένειες που θρηνούν θύματα, κατά πλειοψηφία νέους ανθρώπους, οι οποίοι έφυγαν από την ζωή με βίαιο και άδικο τρόπο.  Συγκεκριμένα, υπό κατάληψη τελούν σήμερα το 4ο και το 9ο Γυμνάσιο καθώς επίσης το 1ο, 4ο και το 10 ΓΕΛ, στην πόλη του Ηρακλείου. Ακόμα, λόγω κατάληψης δεν λειτουργούν το Γυμνάσιο και το ΓΕΛ Τυμπακίου, το ΕΠΑΛ Μοιρών, το Γυμνάσιο και το Λύκειο Αγίων Δέκα και το ΓΕΛ της Αγίας Βαρβάρας."
avgi.gr,https://www.avgi.gr//koinonia/441059_o-ntogiakos-zitei-na-entopistoyn-oi-ypeythynoi-opoy-ki-anikoyn, ΚΟΙΝΩΝΙΑ, Τέμπη / Ο Ντογιάκος ζητεί να εντοπιστούν οι υπεύθυνοι «όπου κι αν ανήκουν» ,02.03.23 15:16,Αυγή Newsroom,"Τον εντοπισμό των υπευθύνων «όποιοι κι αν είναι, όπου κι αν ανήκουν, απ΄ όπου και αν προέρχονται» ζητεί με νέα παραγγελία του προς τον επικεφαλής της Εισαγγελίας Εφετών Λάρισας ο Ισίδωρος Ντογιάκος αναφορικά με την τραγωδία στα Τέμπη. Ο εισαγγελέας του Αρείου Πάγου κόντρα στα όσα δήλωσε χθες ο Κ. Μητσοτάκης περί ανθρώπινου λάθους, ζητεί την σε βάθος διερεύνηση, προς κάθε κατεύθυνση, την άμεση συγκέντρωση όλων των στοιχείων τονίζοντας ότι «είναι η ώρα της Δικαιοσύνης». Ο κ. Ντογιάκος επισημαίνει τους άμεσους στόχους των ερευνών, σημειώνοντας ως προτεραιότητα, την άμεση ανάγκη συλλογικής, σε αυτό το στάδιο, όλων των αποδείξεων, που θα χρησιμεύσουν στην απόδοση ευθυνών και στον εντοπισμό των υπευθύνων. «Δεν πρέπει, να παγιδευτεί η δικανική κρίση σε ποινικές ευθύνες συγκεκριμένων ατόμων και μόνο. Αντίθετα, επιβάλλεται η πλήρης διερεύνηση της υπόθεσης από κάθε πλευρά και η απόδοση ευθυνών προς πάσα κατεύθυνση, σύμφωνα με τις ουσιαστικές ποινικές διατάξεις, την ισχύουσα δικονομική τάξη» σημειώνει στην παραγγελία του ο κ. Ντογιάκος. Παράλληλα ζητά να αγνοηθούν «ψίθυροι και κραυγές, από οπουδήποτε και αν προέρχονται, οποιουσδήποτε και αν εξυπηρετούν». Αναλυτικά η παραγγελία του κ. Ντογιάκου: «Με άφατη θλίψη και ψυχική οδύνη, ολόκληρος ο ελληνικός λαός παρακολουθεί και βιώνει πραγματικά το γεγονός και τις τραγικές συνέπειες του σιδηροδρομικού δυστυχήματος της 28-2-2023, στην περιοχή των Τεμπών. Η μοίρα έδειξε το χειρότερο πρόσωπό της σε κάθε έναν ξεχωριστά άλλα και σε όλους μαζί τους επιβάτες της μοιραίας αμαξοστοιχίας. Πόνος πολύς - Θλίψη ανείπωτη - Οικογένειες απορφανισμένες - Όνειρα νέων ανθρώπων οριστικά ανεκπλήρωτα. Η εντονότατη συγκίνηση και ταραχή που προκάλεσε το απροσδόκητο αυτό γεγονός σε όλους ανεξαιρέτως τους πολίτες της Χώρας επιβάλλουν την κινητοποίηση, άμεσα και αποτελεσματικά, του κρατικού μηχανισμού σε όλα τα επίπεδα. Πρωτίστως, όμως, αυτή τη στιγμή είναι η ώρα της Δικαιοσύνης, η οποία σε όλο το εύρος της, πρέπει να επιβάλει κυριαρχικά την παρουσία της και χωρίς δισταγμό να παρέμβει καίρια, ουσιαστικά και αποτελεσματικά κατά το πρώτο διαδικαστικό στάδιο της συλλογής των αποδείξεων, οι οποίες μελλοντικά θα χρησιμεύσουν για την απόδοση των ευθυνών στους υπαίτιους, όποιοι και αν είναι, όπου και αν ανήκουν, από όπου και αν προέρχονται, ό,τι και να εκπροσωπούν. Η αυτοπρόσωπη και ενεργός παρουσία σας στον τόπο της άδικης απώλειας τόσων ανθρώπινων ζωών για τη συγκέντρωση των αποδεικτικών στοιχείων, που θα ρίξουν φως στα αίτια της τραγωδίας, ασφαλώς και είναι απολύτως απαραίτητη. Τα στοιχεία αυτά επιβάλλεται να εξεταστούν αρμοδίως, εξονυχιστικά και διεξοδικά. Αλλά ακόμα και στην περίπτωση που, κατ' αρχήν, οδηγούν στην απόδοση ευθυνών προς συγκεκριμένη κατεύθυνση, δεν πρέπει να παγιδευτεί η δικανική κρίση σε ποινικές ευθύνες συγκεκριμένων και περιορισμένων ατόμων και μόνο. Αντίθετα, επιβάλλεται η πλήρης διερεύνηση της υπόθεσης από κάθε πλευρά και η απόδοση ευθυνών προς πάσα κατεύθυνση, σύμφωνα με τις ουσιαστικές ποινικές διατάξεις και την ισχύουσα δικονομική τάξη. Είναι μακάβριο να λέγεται, αλλά, ενίοτε, ισχύει, ότι ένα δυσάρεστο γεγονός όπως ο θάνατος μπορεί να αποτελέσει την αφορμή, ώστε να γεννηθεί κάτι καλό. Στο πρόσφατο παρελθόν η Ελληνική Δικαιοσύνη δέχτηκε έντονη κριτική σε άλλη τραγωδία που επίσης συγκλόνισε τη Χώρα και θρηνήσαμε εκατόμβες θυμάτων. Ως εκ τούτων, η ανώτατη εποπτεία εκ μέρους σας του ανακριτικού έργου, σύμφωνα με το άρθρο 32 εδαφ.α΄ του Κώδικα Ποινικής Δικονομίας, την οποία σας αναθέσαμε με το υπ' αριθ. πρωτ. 1706/1-3-2023 έγγραφο-παραγγελία μας, έχει τεράστια σημασία και αποβλέπει στην πλήρη και ταχύτατη συγκέντρωση των αναγκαίων αποδεικτικών στοιχείων και την όσο το δυνατόν ταχύτερη περάτωση του ανακριτικού έργου. Θεωρούμε αυτονόητο ότι θα εκδαπανήσετε όλες τις ψυχικές και σωματικές δυνάμεις σας, ώστε η ήδη αρξαμένη ανακριτική διαδικασία, το θεσμικό πλαίσιο της οποίας θα επιλέξετε κυριαρχικά, κατά τις διατάξεις του Κώδικα Ποινικής Δικονομίας και σύμφωνα με τις ανάγκες της έρευνας της ουσίας της υπόθεσης, να περατωθεί το συντομότερο δυνατόν, ασφαλώς υπό καθεστώς νηφαλιότητας, ψυχραιμίας και δικαιοκρισίας, αγνοώντας ψιθύρους και κραυγές, από οπουδήποτε και αν προέρχονται, οποιουσδήποτε και αν εξυπηρετούν. Η ορθή και ταχεία απονομή δικαιοσύνης θα αποτελεί αιώνιο μνημόσυνο για τις ψυχές των νεκρών»."
avgi.gr,https://www.avgi.gr//koinonia/441057_o-stathmarhis-anelabe-meridio-tis-eythynis-poy-toy-analogei, ΚΟΙΝΩΝΙΑ, Τέμπη / Ο σταθμάρχης ανέλαβε «το μερίδιο της ευθύνης που του αναλογεί»,02.03.23 14:45,Αυγή Newsroom,"Προθεσμία για να απολογηθεί μέχρι το Σάββατο έλαβε ο σταθμάρχης Λάρισας, ο οποίος συνελήφθη χθες με αφορμή το τραγικό σιδηροδρομικό δυστύχημα με τους δεκάδες νεκρούς στα Τέμπη. Σύμφωνα με τον συνήγορο του σταθμάρχη, Στέφανο Παντζαρτζίδη ο πελάτης του ο οποίος είναι συντετριμμένος, ανέλαβε «το μερίδιο της ευθύνης που του αναλογεί, στα πλαίσια της ευθύνης που έπρεπε να έχει και έχει». Ο κ. Παντζαρτζίδης προσθέτοντας ότι η κατηγορία που βαραίνει τον πελάτη του είναι διατάραξη συγκοινωνιών στην κακουργηματική της μορφή άφησε σαφείς αιχμές σχετικά με την ανάληψη ευθυνών σημειώνοντας ότι «από εκεί και πέρα αυτό που μπορούμε να πούμε είναι ότι δεν πρέπει να επικεντρώνουμε στο δέντρο, ενώ πίσω από αυτό υπάρχει ένα ολόκληρο δάσος». «Αν υπάρχουν κι άλλα θέματα που δεν αφορούν δική του υπευθυνότητα, υποχρέωση ή αμέλεια, αυτό θα το εξετάσει η Δικαιοσύνη», τόνισε αναφερόμενος στον πελάτη του και πρόσθεσε:   «Πενθεί όλη η Ελλάδα για αυτό που έγινε. Ο κατηγορούμενος είναι κυριολεκτικά συντετριμμένος. Είναι πολύ νωρίς για δηλώσεις, καθώς ακόμη δεν έχουμε λάβει αντίγραφα της δικογραφίας, η οποία δεν έχει τελειώσει». Τέλος ο δικηγόρος επεσήμανε ότι η πλευρά του κατηγορούμενου είναι πάρα πολύ ευχαριστημένη με τον λεπτό χειρισμό της η Εισαγγελίας στην υπόθεση."
avgi.gr,https://www.avgi.gr//koinonia/441056_sygkentrosi-diamartyrias-apogeyma-sto-syntagma, ΚΟΙΝΩΝΙΑ, Τραγωδία στα Τέμπη / Συγκέντρωση διαμαρτυρίας το απόγευμα στο Σύνταγμα,02.03.23 14:23,Αυγή Newsroom,"Συγκεντρώσεις διαμαρτυρίας σε πολλές πόλεις σε όλη τη χώρα έχουν προγραμματιστεί σήμερα στις 18.00 μετά την πολύνεκρη τραγωδία στα Τέμπη. Στην Αθήνα το κάλεσμα γίνεται για το Σύνταγμα και στη Θεσσαλονίκη για την Καμάρα. Οι καλλιτέχνες αποφάσισαν να αλλάξουν τον χαρακτήρα της προγραμματισμένης για σήμερα (2/3) κινητοποίησης, ύστερα από την τραγωδία στα Τέμπη, η οποία ακόμη μετράει νεκρούς, με την αγωνία να κορυφώνεται για τους αγνοούμενους. Όπως εξηγεί σε ανακοίνωσή της η Πανελλήνια Ομοσπονδία Θεάματος Ακροάματος (ΠΟΘΑ), οι σημερινή κινητοποίηση «δεν μπορεί παρά να μετατραπεί σε παλλαϊκή διαμαρτυρία για τις αδικοχαμένες ζωές των συνανθρώπων μας».  «Διαμαρτυρόμαστε και διαδηλώνουμε για την απαξίωση του δημόσιου αγαθού των σιδηροδρομικών συγκοινωνιών, των ιδιωτικοποιήσεων, της απαξίωσης των συνδικαλιστικών παρεμβάσεων που κατήγγειλαν με τον πιο εμφατικό τρόπο τις εγκληματικές πολιτικές», αναφέρουν στην ίδια ανακοίνωση οι καλλιτέχνες, ενώ ξεκαθαρίζουν πως δεν θα ανεχτούν «τη συγκάλυψη και την απόδοση ευθυνών μόνο στο ατομικό λάθος. Είναι η συνδυασμένη νεοφιλελεύθερη πολιτική που υποβαθμίζει τα δημόσια αγαθά όπως αυτό της συγκοινωνίας, των εργασιακών σχέσεων, και της υγείας και ασφάλειας των πολιτών και των εργαζόμενων». Συνεπώς,οι κινητοποιήσεις ισχύουν κανονικά και θα πραγματοποιηθούν στις 18.00 σήμερα. Η πορεία στην Αθήνα θα ξεκινήσει στις 18.00 από το Σύνταγμα και θα καταλήξει στον σταθμό Λαρίσης. Την ίδια ώρα κινητοποιήσεις θα βρίσκονται σε εξέλιξη στην Καμάρα της Θεσσαλονίκης και στην Πλατεία Τριών Ιεραρχών του Ναυπλίου.     Την ανακοίνωση συνυπογράφουν:  Υπενθυμίζεται πως οι άνθρωποι του Πολιτισμού είχαν προγραμματισμένη για σήμερα μουσική διαμαρτυρία με δεκάδες καλλιτέχνες, την οποία ανέβαλαν στο πλαίσιο του τριήμερου εθνικού πένθους. «Αυτή την ώρα του πένθους είναι αυτονόητο ότι αναβάλλουμε την προγραμματισμένη μουσική διαμαρτυρία με δεκάδες καλλιτέχνες, που θα ελάμβανε χώρα αύριο, Πέμπτη 2 Μαρτίου, έξω από το Θέατρο Μαρία Κάλλας, πρώην Ολύμπια. Καλή δύναμη στους διασώστες, τους νοσηλευτές και σε όσους επιχειρούν αυτή τη στιγμή στο πεδίο της τραγωδίας», τόνιζαν σε χτεσινή ανακοίνωση. Τις συγκεντρώσεις σε όλη τη χώρα στηρίζει και η ΑΔΕΔΥ, καλώντας τις συνδικαλιστικές οργανώσεις και τους εργαζομένους στο Δημόσιο να συμμετέχουν στις συγκεντρώσεις που γίνονται σήμερα το απόγευμα σε πολλές πόλεις της χώρας. «Το Γενικό Συμβούλιο της Α.Δ.Ε.Δ.Υ. εκφράζοντας τη θλίψη και την οργή για την ανείπωτη τραγωδία, με τον άδικο χαμό και τον τραυματισμό δεκάδων συνανθρώπων μας στο σιδηροδρομικό δυστύχημα στα Τέμπη, καλεί τις συνδικαλιστικές οργανώσεις και τους εργαζομένους στο Δημόσιο να δώσουν το «παρών» στις συγκεντρώσεις που γίνονται σήμερα το απόγευμα σε πολλές πόλεις σε όλη τη χώρα, για να ενώσουμε τη φωνή μας με τους εργαζόμενους του ιδιωτικού τομέα», τονίζει η ανακοίνωση."
avgi.gr,https://www.avgi.gr//politiki/441055_anagkaia-i-politiki-syzitisi-me-nifaliotita-kai-psyhraimia, ΠΟΛΙΤΙΚΗ, Νίκος Φίλης / Aναγκαία η πολιτική συζήτηση με νηφαλιότητα και ψυχραιμία,02.03.23 14:14,Αυγή Newsroom,"«Το κλάμα μια τέτοια στιγμή είναι η ανθρώπινη αντίδραση. Αλλά έχει το όριό του. Ως κοινωνία, δεν αρκεί να κλαίμε. Πρέπει να σκεφτούμε γιατί συνέβη το δυστύχημα, αν είχαν ληφθεί οι πρωτοβουλίες και τα μέτρα για να μη συμβεί -και κυρίως για να μην συμβεί ξανά», τόνισε ο Νίκος Φίλης μιλώντας στο OPEN για το τραγικό δυστύχημα στα Τέμπη. Ο ίδιος πρόσθεσε ότι «σήμερα η πολιτική συζήτηση, με νηφαλιότητα, με ψυχραιμία, με τους τόνους που αρμόζουν, είναι αναγκαία. Και δεν την ξεκινώ εγώ. Την ξεκίνησαν χτες ο πρωθυπουργός και ο υπουργός στις δηλώσεις τους. Όταν λένε ότι οι ευθύνες είναι διαχρονικές και το λάθος ενός και μόνο ανθρώπου, στην ουσία ισχυρίζονται ότι δεν έχει καμία ευθύνη η κυβέρνηση. Και τότε προφανώς ανοίγουν την πολιτική συζήτηση. Συνεπώς σ’ αυτούς απαντώ». «Ανθρώπινα λάθη πάντοτε γίνονται. Ευθύνη όμως της πολιτικής ηγεσίας δεν είναι να διαπιστώνει το ανθρώπινο λάθος εκ των υστέρων. Αυτό το κάνει ο απλός πολίτης. Ευθύνη μιας κυβέρνησης είναι να αναλαμβάνει πολιτικές πρωτοβουλίες που περιορίζουν, με τεχνικά ή άλλα μέσα, το ανθρώπινο λάθος» τόνισε ο κ. Φίλης. Ο ίδιος επισημαίνει ότι «φτάσαμε στο δυστύχημα, εξαιτίας όσων έχουν συμβεί στο δίκτυο του ΟΣΕ, παρά τις δεσμεύσεις που όπως μαθαίνουμε είχαν αναληφθεί από τη χώρα μας έναντι της Ευρωπαϊκής Ένωσης το 2020. Και οι παραλείψεις ήταν πολλές. Σωστά λοιπόν οι εφημερίδες το χαρακτηρίζουν ""έγκλημα εξ αμελείας"". Αυτές τις παραλείψεις, μέσα στη συγκεκριμένη χρονική περίοδο οφείλουμε να δούμε και να κρίνουμε, και όχι να διαχέουν βολικά τις ευθύνες σε ένα διάστημα δεκαετιών. Χωρίς ουσιαστικά να αναλαμβάνουν την πολιτική ευθύνη». Στη συνέχεια, ο βουλευτής της αξιωματικής αντιπολίτευσης υπενθύμισε ότι πριν 10 μέρες, ο υπουργός δήλωνε με έμφαση στη Βουλή, απαντώντας σε ερώτηση του βουλευτή του ΣΥΡΙΖΑ Αλέκου Μεϊκόπουλου, ότι… «διασφαλίζει την ασφάλεια» στα τρένα. «Τότε αντιλαμβανόταν την πολιτική του ευθύνη και δεν μιλούσε για τις προηγούμενες δεκαετίες. Ο δε πρωθυπουργός θα επισκεπτόταν χτες το Κέντρο Τηλεδιοίκησης και Σηματοδότησης, που όλοι καταγγέλλουν ότι απλώς δεν υπάρχει. Τι θα έλεγε από εκεί; Για τον ""θαυμαστό"" ψηφιακό μετασχηματισμό της χώρας;», σημείωσε ο ίδιος «Βλέπουμε στη Διαύγεια και την προκήρυξη για 73 σταθμάρχες για έξι μήνες. Με μπλοκάκι. Ο άνθρωπος που με ένα κουμπί μπορεί να προκαλέσει τέτοιο δυστύχημα, με δεδομένη την απουσία αυτοματισμών και δικλείδων ασφαλείας, προσλαμβάνεται με μηδαμινή εκπαίδευση, για έξι μήνες. Συνεπώς χρειάζεται να μας ενημερώσει σήμερα υπεύθυνα το υπουργείο: ο σταθμάρχης που έκανε το λάθος, τι εκπαίδευση είχε, τι προσόντα, τι εμπειρία; Γιατί αυτό ακριβώς αντιπροσωπεύει τη διάλυση του κρατικού ΟΣΕ επί ΝΔ», τόνισε ο Νίκος Φίλης. «Αλλά είδαμε και πώς αντιμετώπισαν αυτούς που έχουν εμπειρία. Ο επικεφαλής για θέματα ασφάλειας του ΟΣΕ παραιτήθηκε πριν λίγους μήνες, εξηγώντας ότι το δίκτυο είναι ανασφαλές. Λέγοντας ουσιαστικά 'δεν θα με κάνετε εμένα συνυπεύθυνο για το δυστύχημα που έρχεται'. Ποια ήταν η αντίδραση του πολιτικού προϊσταμένου, του υπουργού; Και ποια είναι η ευθύνη του, μετά από αυτά, για ό,τι συνέβη;»"
avgi.gr,https://www.avgi.gr//parapolitika/441054_telos-kai-o-gios-toy-ntogiakoy-apo-ypoyrgeio-ypodomon, ΠΑΡΑΠΟΛΙΤΙΚΑ, Τέμπη / Τέλος και ο γιος του Ντογιάκου από το υπουργείο Υποδομών,02.03.23 14:04,Αυγή Newsroom,"Ο Γιάννης Οικονόμου παραδέχθηκε σήμερα στο press room ότι ο γιος του Εισαγγελέα του Αρείου Πάγου Ισίδωρου Ντογιάκου, που έδωσε παραγγελία για τη διερεύνηση του φονικού δυστυχήματος στα Τέμπη, ήταν μετακλητός υπάλληλος στο γραφείο του υπουργού Υποδομών και Μεταφορών Κώστα Αχ. Καραμανλή από το 2019. Συγκεκριμένα ο κυβερνητικός εκπρόσωπος ρωτήθηκε αν υπάρχει «ουσιαστικό ασυμβίβαστο» στην συγκεκριμένη υπόθεση. «Ο γιος Ντογιάκου είναι μετακλητός συνεργάτης από το 2019 του παραιτηθέντος υπουργού κου Κώστα Καραμανλή» είπε ο Γιάννης Οικονόμου και συνέχισε, αμήχανα λέγοντας πως «παραιτούμενος ο υπουργός παύει και η μετακλητή σχέση, νομίζω». Πρόσθεσε πως «εδώ μιλάμε για ένα ζήτημα το οποίο νομίζω πρέπει να το αντιμετωπίζουμε πέρα και πάνω από τέτοιου είδους προσεγγίσεις» μην απαντώντας ουσιαστικά αν η κυβέρνηση Μητσοτάκη βλέπει «ασυμβίβαστο» στην υπόθεση.   "
avgi.gr,https://www.avgi.gr//koinonia/441048_pos-ftasame-stin-tragodia-ta-stoiheia-poy-katarriptoyn-ti-theoria-toy-anthropinoy, ΚΟΙΝΩΝΙΑ, Τέμπη / Πώς φτάσαμε στην τραγωδία - Τα στοιχεία που καταρρίπτουν τη θεωρία του ανθρώπινου λάθους,02.03.23 12:29,Αυγή Newsroom,"Πίσω από το ανθρώπινο λάθος, και την παραίτηση Καραμανλή, προσπαθεί με κάθε τρόπο να κρυφτεί η κυβέρνηση Μητσοτάκη αναφορικά με το τραγικό δυστύχημα της σύγκρουσης των τρένων στα Τέμπη το οποίο είχε ως αποτέλεσμα, τον θάνατο δεκάδων ανθρώπων. Υπενθυμίζεται ότι ο χορός της αποποίησης κάθε ευθύνης από πλευράς Μεγάρου Μαξίμου ξεκίνησε ήδη από χθες, από τα «φίλια» προς την κυβέρνηση μέσα ενημέρωσης που ρίχνουν όλο το βάρος της ευθύνης στον σταθμάρχη του ΟΣΕ, ο οποίος συνελήφθη. Ωστόσο, τα αίτια που οδήγησαν στο πολύνεκρο δυστύχημα δεν περιορίζονται στο ανθρώπινο λάθος, ενώ οι υπαίτιοι για τα χρονίζοντα ανεπίλυτα προβλήματα του σιδηρόδρομου στην Ελλάδα είναι παραπάνω από ένας. Δεν είναι τυχαίο άλλωστε ότι εργαζόμενοι και στελέχη στα τρένα είχαν προειδοποιήσει για την τραγωδία, χωρίς όμως οι αρμόδιοι να ακούσουν. Υπενθυμίζεται η Πανελλήνια Ένωση Προσωπικού Έλξης ήδη από το φθινόπωρο είχε στείλει εξώδικο προς το υπουργείο Υποδομών και Μεταφορών, τη Ρυθμιστική Αρχή Σιδηροδρόμων και τη Hellenic Train με το οποίο απαριθμούσε τις τεράστιες ελλείψεις και τις επικίνδυνες συνθήκες που επικρατούν στο ελληνικό σιδηροδρομικό δίκτυο. Σε αυτό, μεταξύ πολλών άλλων έκαναν λόγο για «μη λειτουργία του συστήματος ETCS (European Traffic Control System– που προστατεύει από στο ανθρώπινο λάθος παρότι έχει εγκατασταθεί στις μηχανές». Σημειώνεται ότι το ETCS αποτελεί ένα σύγχρονο σύστημα ελέγχου-χειρισμού, σηματοδότησης και επικοινωνίας, το οποίο διαμέσου του σχετικού εξοπλισμού που τοποθετείται στις ράγες και στα βαγόνια επιτρέπει την ανταλλαγή πληροφοριών, καθιστώντας δυνατή τη διαρκή εποπτεία της μέγιστης επιτρεπόμενης ταχύτητας λειτουργίας και παρέχοντας στον μηχανοδηγό όλες τις πληροφορίες που χρειάζεται ώστε να κινήσει το όχημα με σηματοδότηση στον θάλαμο οδήγησης. Νωρίτερα, τον Απρίλιο του 2022 το τότε στέλεχος της ΕΡΓΟΣΕ, Χρήστος Κατσιούλης, είχε υποβάλει μάλιστα την παραίτησή του διαφωνώντας με τη μη τήρηση του φυσικού αντικειμένου της σύμβασης 717 και του τρόπου λειτουργίας του ETCS στα τμήματα Αχαρνές – Οινόη, Δομοκός – Λάρισα και Λάρισα – Πλατύ, διότι καταργούνται συμβατικά δρομολόγια και συμβατικές ενδείξεις φωτοσημάτων. Ο ίδιος κατήγγειλε στην επιστολή παραίτησής του ότι «θα επιτρέπεται η κυκλοφορία των τρένων στο εν λόγω τμήμα με 200 Km/h. Χωρίς σε αυτό να υπάρχει καμιά ένδειξη της κατάστασης της γραμμής, ακόμη και θραύσης αυτής, με ό,τι αυτό συνεπάγεται στην ασφάλεια κυκλοφορίας των τρένων». Σαν αν μην έφταναν οι παραπάνω προειδοποιήσεις, την Τρίτη, λίγες ώρες πριν τη σύγκρουση των τρένων, ο Πρόεδρος Πανελλήνιας Ένωσης Προσωπικού Έλξης ΟΣΕ, Κώστας Γενηδούνιας με ανάρτησή του στον προσωπικό λογαριασμό του στο Facebook αναρωτιόταν πού «λειτουργεί η σηματοδότηση και τηλεδιοικηση στην βόρεια Ελλάδα». Ο ίδιος κατήγγειλε μάλιστα ότι «προς Δράμα δεν υπάρχει, μετά το ΠΛΑΤΥ προς Φλώρινα μονή γραμμή, ενώ προς Αθήνα όλα σβηστά, μετά το τχ1 κόκκινο, σε λειτουργία η Σίνδος, η γραμμή προς Στρυμώνα ζούγκλα». Αφορμή για την ανάρτησή του αποτέλεσε η φιέστα που είχε προγραμματίσει ο Κυριάκος Μητσοτάκης στο Κέντρο τηλεδιοίκησης - σηματοδότησης σιδηροδρομικού δικτύου βορείου Ελλάδος, η οποία τελικά ματαιώθηκε ελέω πολύνεκρης τραγωδίας. Με λίγα λόγια ο πρωθυπουργός υπολόγιζε να επισκεφτεί ένα κέντρο το οποίο όπως κατήγγειλε ο κ. Γενιδούνιας μιλώντας στην ΕΡΤ στο οποίο «δεν λειτουργεί τίποτα, γίνονται όλα χειροκίνητα, είμαστε στο manual και σε όλο τον άξονα Αθήνα-Θεσσαλονίκη. Ούτε τα φωτοσήματα λειτουργούν. Αν λειτουργούσαν οι μηχανοδηγοί θα έβλεπαν τα κόκκινα σήματα και θα σταματούσαν εγκαίρως». Όπως προκύπτει από τα παραπάνω τα σημαντικά προβλήματα και η ελλιπής συντήρηση του δικτύου είναι γνωστά εδώ και καιρό, ωστόσο το υπουργείο Υποδομών και Μεταφορών αντί να εξασφαλίζει πόρους τους περιέκοψε. Συγκεκριμένα, δεν έχει περάσει πολύς καιρός από την ψήφιση της διάταξης στη Βουλή που καθορίζει την παρακράτηση του 25% της κρατικής επιχορήγησής του ΟΣΕ υπέρ της ΕΡΓΟΣΕ, η οποία μέχρι τα τέλη του χρόνου θα διαχωριστεί (βάσει ψηφισμένου νόμου) από τον ΟΣΕ. Η ετήσια κρατική επιχορήγηση του ΟΣΕ ανέρχεται σε 45 εκατ. ευρώ, ποσό το οποίο δεν επαρκεί ούτε για τις βασικές λειτουργίες του οργανισμού. Από αυτό περί τα 11 εκατ. ευρώ πηγαίνουν απευθείας πλέον στην ΕΡΓΟΣΕ, αποψιλώνοντας ακόμη έναν σημαντικό πόρο. Τέλος αξίζει να σημειωθεί ότι ενδεικτικό των ελλείψεων και του άγχους της κυβέρνησης να βρει αφήγημα, είναι το γεγονός ότι λίγες ώρες μετά την τραγωδία, ο ΟΣΕ ανακοίνωσε την πρόσληψη νέων σταθμαρχών για 6 μήνες και με μπλοκάκι. Η σχετική απόφαση που αναρτήθηκε στη «Διαύγεια»:"
avgi.gr,https://www.avgi.gr//politiki/441049_na-min-meinei-tipota-sto-skotadi-kamia-eythyni-na-min-kryftei, ΠΟΛΙΤΙΚΗ, Αλέξης Τσίπρας / Να μην μείνει τίποτα στο σκοτάδι – Καμία ευθύνη να μην κρυφτεί ,02.03.23 12:23,Αυγή Newsroom,"Στο μηχανοστάσιο της ΤΡΑΙΝΟΣΕ στο Ρέντη βρίσκεται ο πρόεδρος του ΣΥΡΙΖΑ - ΠΣ Αλέξης Τσίπρας όπου συζητά με τους εργαζόμενους για τα προβλήματα του κλάδου υπό τη σκιά της ανείπωτης τραγωδίας στα Τέμπη. Σε βαρύ κλίμα συνομίλησε ο  Αλέξης Τσίπρας με τους ανθρώπους της πρώτης γραμμής στον ελληνικό σιδηρόδρομο. Ο πρόεδρος του ΣΥΡΙΖΑ συμπαραστεκόμενος στους εργαζόμενους που έχασαν συναδέλφους τους στη φονική σύγκρουση στα Τέμπη άκουσε τα προβλήματά τους και τις καταγγελίες τους. «Ήρθα πρώτα από όλα να συμπαρασταθώ στο πένθος τους για τους συναδέλφους τους που έχασαν άδικα και να συμμεριστώ την αγωνία τους όλη η αλήθεια να βγει στο φως, να μην μείνει τίποτα κρυμμένο» τόνισε ο πρόεδρος του ΣΥΡΙΖΑ-ΠΣ. «Είναι γεγονός ότι αυτό που μου είπαν είναι ότι τους είχαν κάνει επανειλημμένες προσπάθειες να αναδείξουν το πρόβλημα. Μου περιέγραψαν το χρονικό μίας προαναγγελθείσας τραγωδίας τα αιτία της οποίας καμία σκοπιμότητα δεν μπορεί να κρύψει» σημείωσε αιχμηρά στη δήλωσή του ο Αλέξης Τσίπρας. Ο πρόεδρος των μηχανοδηγών, κ. Κώστας Γενηδούνιας στη συζήτηση που είχαν στηλίτευσε την προσπάθεια απόδοσης όλων των ευθυνών στο «ανθρώπινο λάθος» και κατήγγειλε τις αλλεπάλληλες προειδοποιήσεις που είχε απευθύνει το σωματείο τους προς το διοίκηση και την κυβέρνηση για τον κίνδυνο δυστυχήματος, εξαιτίας της «μη λειτουργίας φωτοσημάτων και τηλεδιοίκησης» και «της μη λειτουργίας του συστήματος ETCS (European Traffic Control System), του οποίου «η λειτουργία προστατεύει ενάντια σε ενδεχόμενο ανθρώπινου λάθους».Ειδικά για το σύστημα ETCS ο κ. Γενηδούνιας σημείωσε πως «ξεκίνησε το Μάρτιο του 2019 με σύμβαση για να ξεκινήσει να εντάσσεται στο δίκτυο». «Από το 2008 και μετά το δίκτυο λεηλατήθηκε, τα συστήματα αυτά λειτουργούσαν μέχρι τότε, το προσωπικό μειώθηκε σε μισό. Από το 2018 το δίκτυο ανατάχθηκε, έγινε η διπλή γραμμή Αθήνα – Θεσσαλονίκη και από τον Μάρτιο του 2019 υπάρχει μια σύμβαση για τα συστήματα επιδομής. Είχαμε διαβεβαίωση ότι θα ολοκληρωθούν μέχρι το 2020» ανέφερε χαρακτηριστικά.Αναφερόμενος στη μη έγκαιρη λειτουργία των συστημάτων ασφαλείας ο κ. Γενηδούνιας πρόσθεσε πως «το 2020 ξεκινήσαμε την προσπάθεια με κινητοποιήσεις, ειδοποιούσαμε ότι υπάρχουν καθυστερήσεις, στείλαμε εξώδικα στην εταιρία μας, στο Υπουργείο Υποδομών, στο Υπουργείο Εργασίας, στον ΟΣΕ και στη Ρυθμιστική Αρχή». Επεσήμανε πως «το πρώτο εξώδικο το στείλαμε το Σεπτέμβριο του 2021 γιατί μας είχαν πει ότι τότε θα τελείωναν τα έργα, μετά μας είπαν ότι θα ολοκληρωθούν σε πέντε μήνες. Τον Φεβρουάριο του 2022 στείλαμε ξανά εξώδικο, πάλι μας είπαν σε πέντε μήνες θα γίνουν τα έργα. Από τον Αύγουστο μέχρι τον Σεπτέμβριο του 2022 έγιναν τρεις εκτροχιασμοί. Στείλαμε ξανά εξώδικο τον Οκτώβριο του 2022 και ο ΟΣΕ μας απάντησε ότι λέμε ψεύδη και εξυπηρετούμε σκοπιμότητες». Ο κ. Τσίπρας από την πλευρά του υπογράμμισε την ανάγκη «η αλήθεια να βγει στο φως, ώστε να δούμε και να καταπολεμήσουμε τα αίτια του δυστυχήματος. Για να δώσουμε μία προοπτική ασφάλειας και για εσάς τους εργαζόμενους αλλά και για τους επιβάτες. Και για να μην ξανασυμβεί ποτέ κάτι αντίστοιχο»Στις συζητήσεις που είχε με εργαζόμενους, εμφανώς συγκινημένοι, σημείωσαν στον Πρόεδρο του ΣΥΡΙΖΑ ΠΣ πως «ήταν κάθε μέρα μαζί με τους εργαζόμενους που έχασαν τη ζωή τους» στην αμαξοστοιχία στα Τέμπτη, καθώς όπως είπαν «είχαμε κάνει αμέτρητα δρομολόγια μαζί». Πρόσθεσαν πως «με τα προβλήματα που σας είπε ο κ. Γενηδούνιας, πάντα αισθανόμαστε φόβο». «Τούτην την ώρα του πένθους ένα να πω, ότι οφείλουμε στους ανθρώπους που άδικα χάσαμε να κάνουμε ό,τι μπορούμε, ό,τι περνάει από το χέρι ώστε να μην μείνει τίποτα και κανένας στο σκοτάδι, τίποτα και κανένας να μην ξεχαστεί. Καμία ευθύνη να μην κρυφτεί» είπε από το μηχανοστάσιο στο Ρέντη ο πρόεδρος του ΣΥΡΙΖΑ. Μετά τη συνάντηση με τους εργαζόμενους των σιδηροδρόμων ο Αλέξης Τσίπρας έκανε την ακόλουθη δήλωση προς τους εκπροσώπους του Τύπου: «Ήρθα  σήμερα να συναντήσω τους ανθρώπους της πρώτης γραμμής εδώ στο Ρέντη. Ήρθα πρώτα από όλα να συμπαρασταθώ στο πένθος τους για τους συναδέλφους τους που έχασαν άδικα. Και να συμμεριστώ όμως την αγωνία τους: όλη η αλήθεια να βγει στο φως, να μην μείνει τίποτα κρυμμένο.Είναι γεγονός ότι αυτό που αντίκρισα, αυτό που μου είπαν, είναι ότι είχαν κάνει επανειλημμένες προσπάθειες να αναδείξουν το πρόβλημα.Μου περιέγραψαν το χρονικό μιας προαναγγελθείσας τραγωδίας, τα αίτια της οποίας, καμία σκοπιμότητα δεν μπορεί να κρύψει.Και τούτη την ώρα του πένθους εγώ μονάχα ένα έχω να πω. Οφείλουμε στους ανθρώπους που χάσαμε άδικα, να κάνουμε ό,τι μπορούμε, ό,τι περνάει από το χέρι μας, ώστε να μην μείνει τίποτα και κανένας στο σκοτάδι.Τίποτα και κανένας να μην ξεχαστεί. Καμία ευθύνη να μην κρυφτεί. Μόνο έτσι θα έχουμε κάνει το χρέος μας ώστε να μην ξαναζήσουμε ποτέ μια τραγωδία σαν κι αυτή»."
avgi.gr,https://www.avgi.gr//politiki/441047_epitropi-empeirognomonon-poy-ostoso-den-tha-apodosei-eythynes, ΠΟΛΙΤΙΚΗ, Καραμανλής - Γεραπετρίτης / Επιτροπή εμπειρογνωμόνων που ωστόσο δεν θα αποδώσει ευθύνες,02.03.23 12:15,Αυγή Newsroom,"Την ανακοίνωση ότι συγκροτείται άμεσα επιτροπή εμπειρογνωμόνων για το δυστύχημα στα Τέμπη που θα διερευνήσει το πώς φτάσαμε στην απώλεια ανθρώπινων ζωών αλλά δεν θα αποδώσει ευθύνες, ανακοίνωσε ο νέος υπουργός Υποδομών και Μεταφορών Γιώργος Γεραπετρίτης την Πέμπτη, κατά την παράδοση-παραλαβή του χαρτοφυλακίου. Ο απερχόμενος Κώστας Καραμανλής απέφυγε να παρουσιάσει τα πεπραγμένα του ως είθισται, επικαλούμενος την ημέρα πένθους. «Δεν είναι ώρα για λόγια, η πατρίδα μας βιώνει δυστυχώς μια εθνική τραγωδία», ξεκίνησε ο κ. Καραμανλής. «Τίποτα δεν έχει σημασία μπροστά στο ότι χάθηκαν άδικα τόσες ανθρώπινες ζωές. Όπως όμως διευκρίνισε και ο πρωθυπουργός, όλα θα διερευνηθούν με τον πιο αντικειμενικό και διαφανή τρόπο». «Σήμερα λοιπόν, ολοκληρώνεται η παρουσία μου στο υπουργείο Υποδομών και Μεταφορών. Πάντοτε οι απερχόμενοι υπουργοί κάνουν έναν απολογισμό του έργου τους. Αυτό θα μου επιτρέψετε εγώ να μην το κάνω. Το αν έγιναν πολλά ή λίγα δεν θα το δούμε τώρα, μια τέτοια ημέρα πένθους», όπως είπε. «Το ότι στη θέση του υπουργού αναλαμβάνει ένας άξιος επιστήμονας, ο Γιώργος Γεραπετρίτης, ενισχύει ακόμα τη βεβαιότητα, όχι μόνο σε μένα αλλά θα σας έλεγα σε σχεδόν όλους θέλω να ελπίζω τους Έλληνες και τις Ελληνίδες, ότι η έρευνα θα είναι ενδελεχής και τα αίτια του δυστυχήματος θα εντοπιστούν με ακρίβεια. Εγώ δεν έχω καμία αμφιβολία για αυτό. Του εύχομαι καλή δύναμη στα νέα του, δύσκολα καθήκοντα». Ο κ. Καραμανλής απηύθυνε «ένα μεγάλο ""ευχαριστώ"" στους συναδέλφους μου στην πολιτική ηγεσία του υπουργείου και σε όλους τους συνεργάτες μου και στους εργαζόμενους, για την σκληρή τους δουλειά και για τη συνεργασία που είχαμε αυτά τα χρόνια. Και βέβαια, οφείλω και ένα ""ευχαριστώ"" στον ίδιο τον πρωθυπουργό Κυριάκο Μητσοτάκη για την εμπιστοσύνη που μου έχει δείξει». Καταλήγοντας, ο απερχόμενος υπουργός Υποδομών και Μεταφορών επανέλαβε πως «Θέλω για άλλη μια φορά να εκφράσω τα συλλυπητήριά μου στις οικογένειες που έχασαν τους δικούς τους ανθρώπους και τις πιο θερμές μου ευχές στους τραυματίες που δίνουν την δική τους μάχη». «Βιώνουμε μέρες πραγματικά μαύρες για τη χώρα μετά το τραγικό δυστύχημα των Τεμπών, πραγματικά δύσκολες συνθήκες, όλοι είμαστε συντετριμμένοι», είπε ξεκινώντας ο διάδοχός του στο υπουργείο Γιώργος Γεραπετρίτης. Ο στενός συνεργάτης του Κ. Μητσοτάκη ως υπουργός Επικρατείας αναφέρθηκε στο πολιτικό υπόδειγμα και την ευθιξία του Κ. Καραμανλή που παραιτήθηκε αναλαμβάνοντας την «αντικειμενική πολιτική ευθύνη που συντρέχει σε τέτοιες περιπτώσεις απώλειας ανθρώπινων ζωών, τόσο άδικα, τόσο ανέξοδα». Στη συνέχεια, περιέγραψε την «ειδική πολιτική εντολή» με την οποία αναλαμβάνει το χαρτοφυλάκιο, «με σκοπό τρία συγκεκριμένα πράγματα» τα οποία παρέθεσε: Ταυτόχρονα, διευκρίνισε ότι δεν αναλαμβάνει την πολιτική διαχείριση του υπουργείου, η οποία θα συνεχίσει να ασκείται από τους υφυπουργούς και τους γενικούς γραμματείς. «Θέλω πραγματικά κοιτώντας στα μάτια αυτούς τους ανθρώπους να πω ότι όλο αυτό το δύσκολο και στενάχωρο έργο θα φτάσει μέχρι τέλους, όλα θα διερευνηθούν και θα τεθούν υπόψιν των Ελλήνων πολιτών»."
avgi.gr,https://www.avgi.gr//koinonia/441044_mono-poy-skeftomoyn-itan-oti-eprepe-na-soso-akomi-ena-atomo, ΚΟΙΝΩΝΙΑ, Τέμπη / «Το μόνο που σκεφτόμουν ήταν ότι έπρεπε να σώσω ακόμη ένα άτομο»,02.03.23 11:17,Αυγή Newsroom,"«Δεν σκέφτηκα τίποτα άλλο, πέρα από το ότι έπρεπε να βοηθήσω τους συνανθρώπους μου» περιγράφει ο 18χρονος Άγγελος Τσιαμούρας ο οποίος ήταν επιβάτης της αμαξοστοιχίας που συγκρούστηκε με το εμπορικό τρένο στα Τέμπη το βράδυ της Τρίτης και είχε ως αποτέλεσμα τον θάνατο δεκάδων ανθρώπων και περισσότερων τραυματιών. Ο ίδιος ο οποίος ταξίδευε από την Πάτρα, όπου είχε πάει για το καρναβάλι, μιλώντας στην εφημερίδα «Πελοπόννησος» σημείωσε ότι μαζί με τον Γιώργο που ταξίδευαν μαζί έτρεξαν στα βαγόνια 3 και 4 «για να σώσουμε, όσο το δυνατόν, περισσότερο κόσμο και καταφέραμε μαζί με τους διασώστες να βγάλουμε 16 άτομα. Το μόνο που σκεφτόμουν ήταν ότι έπρεπε να σώσω ακόμη ένα άτομο. Τίποτα άλλο», σημειώνει ο ίδιος ο οποίος περιγράφοντας το σκηνικό χάους που επικρατούσε μετά τη σύγκρουση σημείωσε ότι «στο βαγόνι νούμερο 3 είδαμε πολλούς νεκρούς. Δεν μπορούσες να κάνεις, δυστυχώς, πολλά πράγματα. Η φωτιά είχε επεκταθεί». «Το βαγόνι νούμερο 1 διαλύθηκε αμέσως, το βαγόνι νούμερο 2 καταστράφηκε από τη φωτιά. Δεν είμαι ήρωας, μη με αποκαλείτε έτσι. Έκανα απλά το καθήκον μου, έναντι των συνανθρώπων μου» τονίζει ο ίδιος ο οποίος βρισκόταν στο βαγόνι νούμερο 6. Επιπλέον, εκφράζοντας τα συλλυπητήριά του στις οικογένειες των θυμάτων ο18χρονος εξέφρασε την ελπίδα ότι «η Πολιτεία, πλέον, να αναλάβει τις ευθύνες της, για να μην επαναληφθούν παρόμοιες τραγωδίες στο μέλλον». Χθες, ο Άγγελος Τσιαμούρας μιλώντας στο Mega περιέγραψε ως «πύρινη κόλαση» την κατάσταση που επικρατούσε μετά τη σύγκρουση «δεν έβλεπες τίποτα ήταν σκοτάδι βλέπαμε κόκκινους καπνούς. Δεν υπήρχε αναπνοή. Ήταν πάρα πολύ δύσκολο».   «Εγώ βρισκόμουν στο βαγόνι 6, εκεί το χτύπημα ήταν πολύ μικρό και κανείς δεν έπαθε τίποτα. Όταν βγήκαμε όλοι από το βαγόνι 6 μετακινήθηκα στο βαγόνι 5 και το βαγόνι 4 ώστε να βοηθήσω να βγουν όσοι περισσότεροι άνθρωποι γινόταν. Έπειτα, μαζί με ένα ακόμη παιδί, πήγαμε στο πιο δύσκολο βαγόνι, το βαγόνι 3» σημείωσε ο ίδιος και συνέχισε: «Μπορέσαμε και σώσαμε από το βαγόνι 3, τουλάχιστον 5 άτομα που ήταν σε πολύ σοβαρή κατάσταση με τη βοήθεια της ΕΜΑΚ». Υπενθυμίζεται ότι χθες ο 20χρονος Ανδρέας Αλικανιώτης, σύμφωνα με την γιατρό του Πανεπιστημιακού νοσοκομείου Λάρισας Έρη Τζιαστούδη, βγήκε αλώβητος από το 2ο βαγόνι, δεν «λογάριασε» τον κίνδυνο και την μεγάλη φωτιά και μπήκε στα απ όπου έσωσε τουλάχιστον 10 άτομα. «Αν και ο ουρανός γέμισε σήμερα από αγγέλους, είμαστε τυχεροί που έχουμε ανάμεσά μας έναν επίγειο άγγελο τον 20χρονο φοιτητή Ανδρέα Αλικανιώτη» ανέφερε στην ανάρτησή της η γιατρός.  "
avgi.gr,https://www.avgi.gr//koinonia/441043_pontos-pontos-i-epiheirisi-sto-2o-bagoni-yparhoyn-polloi-ekei-se-kaki-katastasi, ΚΟΙΝΩΝΙΑ," Σύγκρουση τρένων στα Τέμπη / Πόντος - πόντος η επιχείρηση στο 2ο βαγόνι - «Υπάρχουν πολλοί εκεί, σε κακή κατάσταση»",02.03.23 11:05,Αυγή Newsroom,"Ένα από τα μεγαλύτερα δράματα της τραγωδίας στα Τέμπη φαίνεται ότι γράφτηκε στα όρια του δεύτερου βαγονιού που βρισκόταν το εστιατόριο, με το βαγόνι της δεύτερης θέσης. Ο Εκπρόσωπος Τύπου της Πυροσβεστικής, Γιάννης Αρτοποιός, μιλώντας στην ΕΡΤ περιέγραψε ότι οι έρευνες των πυροσβεστών έχουν εστιάσει στο συγκεκριμένο σημείο τονίζοντας ότι πρόκειται για μια «πολύ δύσκολη επιχείρηση». «Βλέπουμε ότι εκεί υπάρχουν άτομα. Δυστυχώς είναι σε πολύ κακή κατάσταση τα σώματα λόγω της σύγκρουσης και της σύνθλιψης. Έχουμε τοποθετήσει δύο σορούς σε σάκους και γίνεται επιχείρηση ανάσυρσής τους. Εκεί βρίσκονται πολλοί άνθρωποι» ανέφερε. Ο Γιάννης Αρτοποιός σημείωσε πως η έρευνα στα συντρίμμια γίνεται «πόντο πόντο», για να παραδώσουμε όλους τους ανθρώπους στους συγγενείς τους. Ο Εκπρόσωπος Τύπου της Πυροσβεστικής δεν μπορούσε να απαντήσει με ακρίβεια στην ερώτηση αν η πυροσβεστική γνωρίζει πόσα άτομα βρίσκονται εκεί. «Δεν είναι δυνατόν να πούμε πόσοι ήταν στο σημείο. Όσο πιο διακριτικά γίνεται θα σας πω, πως είναι μια δύσκολη επιχείρηση που θα έχει συνέχεια» επανέλαβε. «Είναι άτομα που βρέθηκαν σε ένα σημείο και λόγω της σύγκρουσης όλο το φορτίο πέρασε πάνω από το σώμα τους» και πρόσθεσε πως «για κάποιο λόγο, άγνωστο ακόμα, παρουσιάστηκε πολύ μεγάλο πυροθερμικό φορτίο και η πυρκαγιά εκδηλώθηκε εκεί. Θα έχουμε νέα δεδομένα» κατέληξε.  "
avgi.gr,https://www.avgi.gr//koinonia/441042_apo-mesimeri-kinoyntai-oi-diadikasies-paradosis-soron-stoys-syggeneis, ΚΟΙΝΩΝΙΑ, Ιατροδικαστής Ρ. Λεονταρή / Από το μεσημέρι κινούνται οι διαδικασίες παράδοσης σορών στους συγγενείς,02.03.23 10:20,Αυγή Newsroom,"Προς την ολοκλήρωση του πρώτου μέρους του δράματος που ζουν οδεύουν οι δεκάδες συγγενείς και οικείοι των θυμάτων που ανασύρθηκαν χτες από τα συντρίμμια των τρένων στα Τέμπη, όπως προανήγγειλε στην κρατική τηλεόραση η ιατροδικαστής Ρουμπίνη Λεονταρή.  Η διαδικασία του DNA σύμφωνα με την ΕΛΑΣ θα ολοκληρωθεί το μεσημέρι, όπως είπε η ιατροδικαστής και στη συνέχεια η ιατροδικαστική υπηρεσία θα μπορέσει να εκδώσει πιστοποιητικά θανάτου και να αποδοθούν οι σοροί στις οικογένειες και τους οικείους των θυμάτων. Η ίδια επανέλαβε ότι με βάση τα πρωτόκολλα μαζικών καταστροφών που εφαρμόζονται, δεν έχει ολοκληρωθεί επισήμως η ταυτοποίηση για κανένα από τα θύματα που έχουν ήδη ανασυρθεί, καθώς είναι προαπαιτούμενο η ταυτοποίηση και με DNA, ασχέτως αν υπάρχει ταυτοποίηση οπτική ή με άλλο τρόπο. Εξάλλου, η κα Λεονταρή είπε πως την Τετάρτη μόνο μία οικογένεια αναγνώρισε η ίδια το παιδί της, ενώ όπως έγινε γνωστό σήμερα τραυματίας αναγνώρισε την σύζυγό του."
avgi.gr,https://www.avgi.gr//koinonia/441041_minyma-symparastasis-tis-google-stis-oikogeneies-ton-thymaton, ΚΟΙΝΩΝΙΑ, Σύγκρουση τρένων στα Τέμπη / Το μήνυμα συμπαράστασης της Google στις οικογένειες των θυμάτων,02.03.23 10:19,Αυγή Newsroom,Το δικό της μήνυμα συμπαράστασης για την φονική σύγκρουση στα Τέμπη στέλνει η Google. Η δημοφιλής μηχανή αναζήτησης προχώρησε σε μία συμβολική κίνηση στην πρώτη της σελίδα αναφέροντας ότι: «Η σκέψη μας είναι στα θύματα της τραγωδίας στη Λάρισα και τις οικογένειές τους». Στην σελίδα της προστέθηκε και η χαρακτηριστική μαύρη κορδέλα σε ένδειξη πένθους.
avgi.gr,https://www.avgi.gr//koinonia/441037_sygklonistiki-martyria-gynaikas-poy-ehase-antra-kai-paidi-moy-gyrisan-stahtes, ΚΟΙΝΩΝΙΑ, Σύγκρουση τρένων στα Τέμπη / Συγκλονιστική μαρτυρία γυναίκας που έχασε άντρα και παιδί - «Μου γύρισαν στάχτες» ,02.03.23 08:55,Αυγή Newsroom,"Φορτισμένη με οργή και βαθιά θλίψη, περιέγραψε την συνθήκη που βιώνει τις τελευταίες ώρες, μία γυναίκα που έχασε στην σύγκρουση των τρένων στα Τέμπη τον άντρα της και το 5 χρονών παιδί της. Μη μπορώντας να συγκρατήσει τον θυμό της μιλώντας στο Mega ανέφερε «είμαι με τα ηρεμιστικά. 40 χρόνων «έφυγε» ο σύζυγός μου και το 5 χρόνων το παιδί μου. Ήταν στο πρώτο βαγόνι. Όλοι οι άνθρωποι που ευθύνονται γι' αυτό, είναι άχρηστοι, να φύγουν. Βγαίνουν κάποιοι βουλευτές και μας λένε συλλυπητήρια. Να μου πουν τι; Θα μου φέρουν πίσω το παιδί μου και τον άντρα μου; Να απολυθούν όλοι, είναι όλοι άχρηστοι». Τελευταία φορά που μίλησε μαζί τους, ήταν πριν επιβιβαστούν στο τρένο, ανέφερε. Μέσα στην απόγνωση η κυρία Αντωνία περιέγραψε τις σκληρές στιγμές που έζησε όταν κλήθηκε να αναγνωρίσει τις σορούς των αγαπημένων της. «Και που πήγαμε (σ.σ. στο νοσοκομείο) τι είδα; Δεν βρήκαμε τίποτα, είδα το παιδί μου, τον άντρα μου; Είδα κάτι; Δεν πήρα DNA ούτε παιδί ούτε τίποτα. Στάχτες πήρα και αποκαΐδια. Τι; Να αναγνωρίσω μια στάχτη; Δεν μπορώ να κηδέψω τον άντρα μου και το παιδί μου. Έπρεπε να ντρέπονται που βγαίνουν στις τηλεοράσεις. Ντροπή τους και αίσχος, μπορεί να ήταν μέσα στο βαγόνι τα δικά τους τα παιδιά», τονίζει. Καταλήγει, δε, λέγοντας πως δεν γνωρίζει αν θα κινηθεί νομικά, καθώς δεν έχει την οικονομική δυνατότητα.  "
avgi.gr,https://www.avgi.gr//koinonia/441036_traymatias-poy-nosileyetai-anagnorise-tin-nekri-syzygo-toy, ΚΟΙΝΩΝΙΑ, Σύγκρουση τρένων στα Τέμπη / Τραυματίας που νοσηλεύεται αναγνώρισε την νεκρή σύζυγό του,02.03.23 08:40,Αυγή Newsroom,"Ένας άνδρας που επέβαινε στον μοιραίο επιβατικό συρμό του intercity, τραυματίστηκε κατά τη σφοδρή σύγκρουση με την εμπορική αμαξοστοιχία το βράδυ της Τρίτης στα Τέμπη και νοσηλεύεται στο Γενικό Νοσοκομείο Λάρισας, κλήθηκε και αναγνώρισε την σορό της συζύγου του, όπως ανέφερε ρεπορτάζ του Open. Η αναγνώριση αυτή είναι η μόνη που επετεύχθη εξ όψεως, όπως σημειώνεται, καθώς η κατάσταση στην οποία βρίσκονται σοροί δεν επιτρέπει κάτι τέτοιο. Οι Αρχές θα χρησιμοποιήσουν την μέθοδο του DNA προκειμένου να γίνουν ταυτοποιήσεις θυμάτων, αλλά και άλλες χαρακτηριστικές ενδείξεις, όπως συγκεκριμένα ρούχα, αξεσουάρ, τατουάζ κτλ. Οι συγγενείς αγνοούμενων παρέμειναν σε παρακείμενο του νοσοκομείου χώρο με αμφιθέατρο και κάποιοι διανυκτέρευσαν εκεί, περιμένοντας κάποια πληροφορία για την τύχη των δικών τους ανθρώπους."
avgi.gr,https://www.avgi.gr//koinonia/441035_ihitiko-ntokoymento-basili-feygo-feygeis-feygeis, ΚΟΙΝΩΝΙΑ," Σύγκρουση τρένων στα Τέμπη / Ηχητικό ντοκουμέντο - «Βασίλη φεύγω; Φεύγεις, φεύγεις»",02.03.23 08:24,Αυγή Newsroom,"Ένα νέο ηχητικό ντοκουμέντο όπου ακούγονται οι συνεννοήσεις του σταθμάρχη με τον μηχανοδηγό λίγη ώρα πριν την φονική σύγκρουση στα Τέμπη είδε το φως της δημοσιότητας, ενισχύοντας τις καταγγελίες για τον απαρχαιωμένο σιδηρόδρομο. Ο σταθμάρχης ακούγεται να δίνει έγκριση στην επιβατική αμαξοστοιχία να μπει στην παρακαμπτήριο και να συνεχίσει το ταξίδι του από τη γραμμή Θεσσαλονίκη – Αθήνα, στην οποία όμως ήδη κινούνταν η εμπορική αμαξοστοιχία. Το ηχητικό ντοκουμέντο: Μηχανοδηγός; Λάρισα ακούει; Σταθμάρχης: Ακούει. Με 47 νούμερο περνάτε κόκκινο φωτόσημο εξόδου έως φωτόσημο εισόδου νέων Πόρων. Μηχανοδηγός: Βασίλη φεύγω; Σταθμάρχης: Φεύγεις, φεύγεις. Μηχανοδηγός: Έγινε, καλό βράδυ. Σταθμάρχης: Καλή συνέχεια. Υπάλληλος σιδηροδρομικού σταθμού: Βασίλη, να γυρίσω; Σταθμάρχης: Όχι, όχι άστο όπως είναι γιατί ακολουθεί το 1564. Υπάλληλος σιδηροδρομικού σταθμού: Έγινε, καλώς, το αφήνω όπως είναι η διαγώνιος.   Πάντως σήμερα στον ανακριτή αναμένεται να προσαχθεί ο σταθμάρχης της Λάρισας, ο οποίος είναι αντιμέτωπος με βαριές κατηγορίες. Επίσης, στον τόπο της τραγωδίας θα γίνει αυτοψία του δυστυχήματος από την Τροχαία της Λάρισας."
avgi.gr,https://www.avgi.gr//koinonia/441034_stoys-46-nekroys-ayxithike-o-episimos-apologismos, ΚΟΙΝΩΝΙΑ, Σύγκρουση τρένων στα Τέμπη / Στους 46 νεκρούς αυξήθηκε ο επίσημος απολογισμός,02.03.23 08:01,Αυγή Newsroom,"Σε κατάσταση σοκ παραμένει η χώρα από την σύγκρουση των τρένων στα Τέμπη που προκάλεσε δεκάδες θανάτους και ακόμη περισσότερους τραυματισμούς. Η έρευνα των συνεργείων έρευνας και διάσωσης συνεχίστηκε όλη τη νύχτα και σήμερα επικεντρώνεται στο τρίτο βαγόνι του επιβατικού συρμού Intercity. Ο επίσημος απολογισμός της τραγωδίας το πρωί της Πέμπτης αναθεωρήθηκε προς τα πάνω, καθώς σύμφωνα με την νεότερη ενημέρωση της Πυροσβεστικής εντοπίστηκαν 7 ακόμη σοροί μετά την ανύψωση του βαγονιού της δεύτερης θέσης που είχε καταπλακώσει το βαγόνι-εστιατόριο. Κατά το πρώτο στάδιο αυτής της επιχείρησης εντοπίστηκαν ακόμη 7 σοροί και πλέον ο συνολικός αριθμός τους φτάνει τους 46. Η προηγούμενη επίσημη ενημέρωση της Πυροσβεστικής το βράδυ της Τετάρτης έκανε λόγο για 38 επιβεβαιωμένους νεκρούς, ενώ το Αθηναϊκό Πρακτορείο ανέφερε ότι υπάρχουν 42 νεκροί και 72 τραυματίες, εκ των οποίων 6 νοσηλεύονται σε κρίσιμη κατάσταση στην εντατική. Ωστόσο ήδη χτες το βράδυ η προϊσταμένη της ιατροδικαστής υπηρεσίας Λάρισας Ρουμπίνη Λεονταρή είχε κάνει λόγο για 43 σορούς. Δημοσία δαπάνη θα τελεστούν οι κηδείες των θυμάτων του πολύνεκρου σιδηροδρομικού δυστυχήματος στα Τέμπη, με απόφαση των υπουργών Εσωτερικών και Οικονομικών. Ο αριθμός των αγνοούμενων παραμένει ασαφής, με αναφορές θα υπάρχουν για 20, 40, ακόμα και ως 50 άτομα από την κρατική τηλεόραση. Ωστόσο θεωρείται πολύ δύσκολο να επιβεβαιωθεί πλήρως η τύχη όλων των αγνοούμενων, καθώς η σφοδρότητα της σύγκρουσης και κυρίως η πυρκαγιά και οι πολύ υψηλές θερμοκρασίες που αναπτύχθηκαν καθιστούν πιθανό να μην εντοπιστούν επαρκή στοιχεία DNA για την ταυτοποίηση σε κάποιες περιπτώσεις. Συγγενείς και φίλοι αγνοούμενων αναζητούν τα κοντινά τους πρόσωπα. Στο γενικό νοσοκομείο Λάρισας εκτυλίσσονται δραματικές σκηνές καθώς οι συγγενείς δηλώνουν τα ονόματα τους σε λίστα περιμένοντας να ακούσουν το όνομα τους, ώστε να προσέλθουν και να δώσουν DNA. Η αντίδραση της κοινωνίας των πολιτών είναι σε εξέλιξη. Μετά τις πρώτες χθεσινές κινητοποιήσεις, σήμερα απεργούν οι σιδηροδρομικοί σε όλη τη χώρα αλλά και οι συνάδελφοί τους στο μετρό της Αθήνας. Ο πολιτικός αντίκτυπος ήταν επίσης άμεσος και τεράστιος. Ο Κυριάκος Μητσοτάκης υποστήριξε ότι «το δράμα οφείλεται κυρίως σε τραγικό ανθρώπινο λάθος», με τον ΣΥΡΙΖΑ - ΠΣ να απαντά ότι ο «σεβασμός στα θύματα προϋποθέτει σεβασμό στην αλήθεια». Την παραίτησή του από τη θέση του υπουργού Υποδομών και Μεταφορών ανακοίνωσε νωρίτερα ο Κώστας Καραμανλής. Στη δήλωσή του ανέφερε μεταξύ άλλων ότι η κυβέρνηση δεν κατάφερε να αποτρέψει το δυστύχημα παρά τις «προσπάθειές» της. Την θέση του πήρε ο Γιώργος Γεραπετρίτης. «Ζούμε μια αδιανόητη τραγωδία», είπε ο πρόεδρος του ΣΥΡΙΖΑ Αλέξης Τσίπρας ο οποίος βρέθηκε στον τόπο της τραγωδίας στα Τέμπη, εκφράζοντας την οδύνη και την συμπαράστασή του στις οικογένειες των θυμάτων. «Τούτη την ώρα που μετράμε ακόμη τους νεκρούς μας και πενθούμε δεν θέλω να μιλήσω για ευθύνες. Αυτά θα τα πούμε στην ώρα τους. Θέλω μονάχα να εκφράσω την βαθύτατη οδύνη και τη συμπαράστασή μου στους συγγενείς των θανόντων, αλλά και τις ευχές μου για ταχεία ανάρρωση στους τραυματισμένους» τόνισε μεταξύ άλλων ο πρόεδρος του ΣΥΡΙΖΑ. Το βράδυ της Τετάρτης σημειώθηκαν μαζικές κινητοποιήσεις διαμαρτυρίας, που αντιμετωπίστηκαν βίαια από την ΕΛΑΣ. Επεισόδια έγιναν έξω από τα γραφεία της Hellenic Train στη Λεωφόρο Συγγρού όταν οι αστυνομικές δυνάμεις επιχείρησαν με χημικά να διαλύσουν την πορεία διαμαρτυρίας για το τραγικό δυστύχημα στα Τέμπη. Σιωπηρή διαμαρτυρία και εναπόθεση λουλουδιών πραγματοποίησαν φοιτητές και στον σιδηροδρομικό σταθμό Θεσσαλονίκης."
avgi.gr,https://www.avgi.gr//koinonia/441033_pos-tha-kinithoyn-simera-ta-mesa-mazikis-metaforas, ΚΟΙΝΩΝΙΑ, Απεργία / Πώς θα κινηθούν σήμερα τα μέσα μαζικής μεταφοράς,02.03.23 07:57,Αυγή Newsroom,"Απεργία στις γραμμές 2 και 3 του μετρό σήμερα 2/3 από τις 06:00 το πρωί έως 00:00 το βράδυ προκήρυξε το Σωματείο Εργαζομένων στις Σταθερές Συγκοινωνίες (ΣΕΛΜΑ) μετά την πολύνεκρη τραγωδία στα Τέμπη. Η γραμμή 1 του μετρό Πειραιάς – Κηφισιά και το τραμ θα λειτουργήσουν κανονικά σύμφωνα με την ΣΤΑΣΥ. Πιο συγκεκριμένα, η ανακοίνωση αναφέρει ότι «το Σωματείο μας θρηνεί μαζί με όλη την κοινωνία για το τραγικό θανατηφόρο δυστύχημα στους ελληνικούς σιδηροδρόμους, συμπληρώνοντας ότι «δεκάδες συνάνθρωποι μας χάθηκαν και άλλοι τόσοι τραυματίστηκαν στον βωμό του ιδιωτικού κέρδους και της αδιαφορίας των υπευθύνων». Κανένα δρομολόγιο της Hellenic Train δεν θα πραγματοποιηθεί σήμερα Πέμπτη 2 Μαρτίου, λόγω της 24ωρης απεργίας που εξήγγειλε η Πανελλήνια Ομοσπονδία Σιδηροδρομικών (ΠΟΣ). Το διοικητικό συμβούλιο της Πανελλήνιας Ομοσπονδίας Σιδηροδρομικών και Μέσων Σταθερής Τροχιάς ως και οι διοικήσεις του συνόλου των πρωτοβαθμίων σωματείων που λειτουργούν στον ελληνικό σιδηρόδρομο, σε έκτακτη συνεδρίασή τους που πραγματοποιήθηκε χθες, αποφάσισαν ομόφωνα την προκήρυξη 24ωρης απεργίας την Πέμπτη 2 Μαρτίου, του συνόλου του προσωπικού που απασχολείται σε όλες τις σιδηροδρομικές εταιρείες. «Η απαξίωση που διαχρονικά επέδειξαν οι κυβερνήσεις στον Ελληνικό Σιδηρόδρομο οδήγησαν στο τραγικό αποτέλεσμα των Τεμπών. Δυστυχώς τα πάγια αιτήματά μας για προσλήψεις μόνιμου προσωπικού, αρτιότερη εκπαίδευση, αλλά κυρίως εφαρμογή σύγχρονων τεχνολογιών ασφαλείας, πετιούνται μόνιμα στον κάλαθο των αχρήστων» αναφέρεται σε ανακοίνωση της ΠΟΣ. «Σήμερα η Σιδηροδρομική οικογένεια είναι φτωχότερη. Σήμερα η Ελλάδα είναι φτωχότερη. Η επόμενη μέρα είναι ημέρα περισυλλογής και θρήνου για τους αδικοχαμένους συναδέλφους μας» καταλήγει η ΠΟΣ στην ανακοίνωσή της."
avgi.gr,https://www.avgi.gr//protoselido/440988_i-aygi-tis-pemptis-2-martioy, ΠΡΩΤΟΣΕΛΙΔΟ, Η ΑΥΓΗ της Πέμπτης 2 Μαρτίου,01.03.23 23:58,Αυγή Newsroom,"Εθνική τραγωδία με δεκάδες νεκρούς στα Τέμπη Σκηνές αρχαίου δράματος στα νοσοκομεία, τραγικοί γονείς αναζητούν τα παιδιά τους Συγκινητικές η αλληλεγγύη των πολιτών και η ανταπόκριση για αιμοδοσία Η Κομισιόν πριν 15 ημέρες είχε παραπέμψει την Ελλάδα στο Ευρωπαϊκό Δικαστήριο για το δίκτυο των τρένων Εδώ και μήνες οι εργαζόμενοι του ΟΣΕ προειδοποιούσαν ακόμη και με εξώδικα τον Κ. Καραμανλή για τον κίνδυνο δυστυχήματος Επικοινωνιακή φιέστα με φόντο τους σιδηρόδρομους ετοίμαζε ο Μητσοτάκης το πρωί της Τετάρτη Παραιτήθηκε ο υπουργός Μεταφορών Ούτε μία συγγνώμη από τον πρωθυπουργό, έβγαλε πόρισμα. Απέδωσε το δυστύχημα σε «τραγικό λάθος» Στον τόπο της τραγωδίας και δίπλα στους συγγενείς των θυμάτων βρέθηκε ο Αλέξης Τσίπρας"
avgi.gr,https://www.avgi.gr//social/440985_apisteytes-hydaiotites-kata-ton-diadiloton-gia-ta-tempi, SOCIAL, Γρηγόρης Ψαριανός / Απίστευτες χυδαιότητες κατά των διαδηλωτών για τα Τέμπη,01.03.23 23:48,Αυγή Newsroom,"Σε μία απίστευτη πρόκληση προχώρησε ο Γρηγόρης Ψαριανός, ο οποίος έκανε επίθεση στους νέους ανθρώπους, που πήγαν να διαδηλώσουν έξω από την Hellenic Train, για την πολύνεκρη τραγωδία στα Τέμπη. Ο μετακλητός του Μαξίμου σε tweet του αναφέρει: «Τα ζώα, οι κρατικοδίαιτοι χαφιέδες, αντί να φωνάζουνε στον ΟΣΕ και στην ΤΡΑΙΝΟΣΕ, κάνουν πορεία στην Hellenic Train. Σαν τα Πουτινόσκυλα που πάνε στη Αμερικανική Πρεσβεία... Σιχαμένοι». Να υπενθυμίσουμε ότι ο Γρηγόρης Ψαριανός είναι διορισμένος συνεργάτης στο Γραφείο του Παναγιώτη Πικραμμένου, αντιπροέδρου της κυβέρνησης της Νέας Δημοκρατίας. Τα ζώα, οι κρατικοδίαιτοι χαφιέδες, αντί να φωνάζουνε στον ΟΣΕ και στην ΤΡΑΙΝΟΣΕ, κάνουν πορεία στην Hellenic Train.Σαν τα Πουτινόσκυλα που πάνε στη Αμερικανική Πρεσβεία...Σιχαμένοι.🤬     "
avgi.gr,https://www.avgi.gr//koinonia/440984_apergia-tin-pempti-anakoinosan-oi-ergazomenoi, ΚΟΙΝΩΝΙΑ, Μετρό / Απεργία την Πέμπτη ανακοίνωσαν οι εργαζόμενοι,01.03.23 23:25,Αυγή Newsroom,"Απεργία στις γραμμές 2 και 3 του μετρό την Πέμπτη 2/3 από τις 06:00 το πρωί έως 00:00 το βράδυ προκήρυξε το Σωματείο Εργαζομένων στις Σταθερές Συγκοινωνίες (ΣΕΛΜΑ) μετά την πολύνεκρη τραγωδία στα Τέμπη. Η γραμμή 1 του μετρό Πειραιάς – Κηφισιά και το τραμ θα λειτουργήσουν κανονικά σύμφωνα με την ΣΤΑΣΥ. Πιο συγκεκριμένα, η ανακοίνωση αναφέρει ότι «το Σωματείο μας θρηνεί μαζί με όλη την κοινωνία για το τραγικό θανατηφόρο δυστύχημα στους ελληνικούς σιδηροδρόμους, συμπληρώνοντας ότι «δεκάδες συνάνθρωποι μας χάθηκαν και άλλοι τόσοι τραυματίστηκαν στον βωμό του ιδιωτικού κέρδους και της αδιαφορίας των υπευθύνων». Ταυτόχρονα, τονίζει ότι «χρόνια τώρα το σωματείο μας καταγγέλει τεράστιες ελλείψεις σε υλικά, ανταλλακτικά, αναλώσιμα συντήρησης και για την τεράστια έλλειψη σε προσωπικό για όλες τις ειδικότητες λειτουργίας και συντήρησης, που αναγκάζουν το υπάρχων προσωπικό σε εξαντλητικά ωράρια εργασίας με ότι αυτό συνεπάγεται». Το ΣΕΛΜΑ σημειώνει ότι «τα προβλήματά μας είναι κοινά με τον ΟΣΕ και όποιος δεν το παραδέχεται απλά εθελοτυφλεί». Τέλος, η ανακοίνωση καταλήγει «Για όλους τους παραπάνω λόγους θέλοντας το θανατηφόρο ατύχημα που έγινε να είναι το τελευταίο. •Διατρανώνουμε την αγανάκτησή μας και κηρύσσουμε…. Απεργία από τις 06:00 το πρωί έως τις 24:00 το βράδυ για την Πέμπτη 2/3/2023». Ολόκληρη η ανακοίνωση του ΣΩΜΑΤΕΙΟΥ ΕΡΓΑΖΟΜΕΝΩΝ ΣΤΙΣ ΣΤΑΘΕΡΕΣ ΣΥΓΚΟΙΝΩΝΙΕΣ (ΣΕΛΜΑ) Απεργία στο μετρό την Πέμπτη 2/3/2023 ΑΠΟ τις 06:00 το πρωί έως 00:00 το βράδυ. •Το Σωματείο μας θρηνεί μαζί με όλη την κοινωνία για το τραγικό θανατηφόρο δυστύχημα στους ελληνικούς σιδηροδρόμους. •Δεκάδες συνάνθρωποι μας χάθηκαν και άλλοι τόσοι τραυματίστηκαν στον βωμό του ιδιωτικού κέρδους και της αδιαφορίας των υπευθύνων. •Χρόνια τώρα το σωματείο μας καταγγέλει τεράστιες ελλείψεις σε υλικά, ανταλλακτικά, αναλώσιμα συντήρησης και για την τεράστια έλλειψη σε προσωπικό για όλες τις ειδικότητες λειτουργίας και συντήρησης, που αναγκάζουν το υπάρχων προσωπικό σε εξαντλητικά ωράρια εργασίας με ότι αυτό συνεπάγεται. •Τα προβλήματα μας είναι κοινά με τον ΟΣΕ και όποιος δεν το παραδέχεται απλά εθελοτυφλεί. •Για όλους τους παραπάνω λόγους θέλοντας το θανατηφόρο ατύχημα που έγινε να είναι το τελευταίο. •Διατρανώνουμε την αγανάκτησά μας και κηρύσσουμε…. Απεργία από τις 06:00 το πρωί έως τις 24:00 το βράδυ για την Πέμπτη 2/3/2023. ΑΝΑΚΟΙΝΩΣΗ ΣΩΜΑΤΕΙΟΥ ΕΡΓΑΖΟΜΕΝΩΝ ΣΤΙΣ ΣΤΑΘΕΡΕΣ ΣΥΓΚΟΙΝΩΝΙΕΣ (ΣΕΛΜΑ)#ΑΠΕΡΓΙΑ ΣΤΟ ΜΕΤΡΟ ΤΗΝ ΠΕΜΠΤΗ 2/3/2023ΑΠΟ τις..."
avgi.gr,https://www.avgi.gr//koinonia/440983_i-elpida-ki-i-agapi-pote-den-tha-spasoyn, ΚΟΙΝΩΝΙΑ," Θανάσης Αντετοκούνμπο για Τέμπη / «Η ελπίδα κι η αγάπη, ποτέ δεν θα σπάσουν»",01.03.23 23:02,Αυγή Newsroom,"Η τραγωδία στα Τέμπη έχει σοκάρει ολόκληρη την ελληνική κοινωνία, με αποτέλεσμα δεκάδες χιλιάδες άνθρωποι να εκφράζουν την οδύνη τους και τον πόνο τους για αυτό το αδιανόητο δυστύχημα. Ανάμεσα τους και ο Θανάσης Αντετοκούνμπο, ο οποίος από τις ΗΠΑ και το NBA, μέσα από insta story, αναφέρει «Σε στιγμές λύπης και απόγνωσης, η ελπίδα και η αγάπη θα συνεχίσουν να υπάρχουν. Αν και τα δάκρυα μπορεί να πέσουν και οι καρδιές μπορεί να πονέσουν, η ελπίδα και η αγάπη, ποτέ δεν θα σπάσουν». Ο Θανάσης Αντετοκούνμπο έγραψε: «Το πένθος μπορεί να είναι δύσκολο να το αντέξεις, αλλά η ελπίδα και η αγάπη μπορούν να ακόμη να βρεθούν σε αυτό. Αν και η θλίψη μπορεί να αργήσει να φύγει από τον αέρα, η ελπίδα και η αγάπη θα είναι πάντα εκεί. Σε στιγμές λύπης και απόγνωσης, η ελπίδα και η αγάπη θα συνεχίσουν να υπάρχουν. Αν και τα δάκρυα μπορεί να πέσουν και οι καρδιές μπορεί να πονέσουν, η ελπίδα και η αγάπη, ποτέ δεν θα σπάσουν. Στις πιο σκοτεινές ημέρες, η ελπίδα και η αγάπη θα παραμείνουν. Αν και η θλίψη μπορεί να αργήσει να φύγει από τις καρδιές μας, η ελπίδα και η αγάπη, δεν θα αποχωρήσουν ποτέ»."
avgi.gr,https://www.avgi.gr//koinonia/440982_dramatikes-ekkliseis-gia-toys-agnooymenoys, ΚΟΙΝΩΝΙΑ, Σύγκρουση τρένων στα Τέμπη / Δραματικές εκκλήσεις για τους αγνοούμενους ,01.03.23 22:47,Αυγή Newsroom,"Ώρες αγωνίας για πολλές οικογένειες που αναζητούν τους οικείους τους μετά την τραγωδία που σημειώθηκε στα Τέμπη, αφήνοντας πίσω της δεκάδες θύματα. Ο επιβεβαιωμένος αριθμός των νεκρών από την σύγκρουση επιβατικού με εμπορικοί τρένο, κοντά στα Τέμπη, έχει ανέλθει στους 38, ενώ μιλώντας στο ΕΡΤNEWS το βράδυ της Τετάρτης η Ιατροδικαστής – Προϊστάμενη της Ιατροδικαστικής Υπηρεσίας Λάρισας, Ρουμπίνη Λεοντάρη ανέφερε ότι τα θύματα είναι 43, προσθέτοντας ότι η πλειοψηφία των θυμάτων είναι νέοι άνθρωποι από 20 έως 30 ετών. Σημειώνεται ότι από τους 72 νοσηλευόμενους επιβάτες, 15 πήραν εξιτήριο, ενώ 57 επιβάτες παραμένουν για νοσηλεία, εκ των οποίων 6 στη Μονάδα Εντατικής Θεραπείας. Σύμφωνα με νεότερη ενημέρωση από τον εκπρόσωπο Τύπου του Πυροσβεστικού Σώματος, πύραρχο Βασίλη Βαθρακογιάννη «η επιχείρηση έρευνας και απεγκλωβισμού στο σημείο του σιδηροδρομικού δυστυχήματος είναι σε εξέλιξη και θα συνεχιστεί κατά τη διάρκεια της νύχτας». Την ίδια ώρα συγγενείς και φίλοι αγνοούμενων αναζητούν τα κοντινά τους πρόσωπα. Στο γενικό νοσοκομείο Λάρισας εκτυλίσσονται δραματικές σκηνές καθώς οι συγγενείς δηλώνουν τα ονόματα τους σε λίστα περιμένοντας να ακούσουν το όνομα τους, ώστε να προσέλθουν και να δώσουν DNA. Δραματική έκκληση σε όποιον γνωρίζει κάτι κάνουν πολλοί και μέσα από τα μέσα κοινωνικής δικτύωσης, αναρτώντας φωτογραφίες των προσώπων που αγνοούνται και των οποίων τα ονόματα δεν είναι στις λίστες των νοσοκομείων. SOS βρισκόταν στο τρένο στα Τέμπη και δεν έχουν κανένα σημάδι/νέο της. Δεν βρίσκεται στις λίστες των νοσοκομείων.Η οικογένεια της έχει τρελαθεί από την αγωνία!!! μήπως κάποιος διασώστης η οποιοσδήποτε γνωρίζει κάτι;;#Τεμπη #τεμπη_εγκλημα #Τεμπη_Τραγωδία pic.twitter.com/v2nQ54Ux1U  Έκκληση για βοήθεια ψάχνουμε τον αδερφό μου Βάιο Βλάχο που επέβαινε στο #τρενο στα #Τέμπη και αγνοείται Όποιος ξέρει κάτι να μας πει Ήταν με την κοπέλα του (είναι στο ΠΓ Λάρισας) η οποία έχει μαλλί ράστα μωβ και το σκυλί τους (Τζακ Ράσελ). Δεν ξέρουμε σε ποιο βαγόνι ήταν pic.twitter.com/knkfsD7Pki Αγνοείται από εχθές βρισκόταν στο τραίνο που συγκρούστηκε, παρακαλούμε πολύ οποίος/οποία γνωρίζει κάτι να επικοινωνήσει! Το όνομα της είναι Ιφιγένεια Μήτσκα! #Τεμπη #τραγωδία pic.twitter.com/zWTaATfUxA  Συγγενείς μιλούν επίσης σε τηλεοπτικές κάμερες δίνοντας πληροφορίες για τα άτομα που αναζητούν. «Ο δικός μου άνθρωπος είναι μαζί με το φίλο του, Ασλανίδης Δημήτριος, Καραγεωργίου Σωτήρης. Αγνοούνται. Είχαν φύγει. Πάλι την Τρίτη είχαν δύο ώρες καθυστέρηση, το τρενάκι του τρόμου να το χαίρονται.  Χθες είχαμε επικοινωνία από την Αθήνα που ξεκινούσαν. Πήγαν με τις κοπέλες τους, μας λένε «γυρνάω» κι αυτό ήταν η τελευταία επικοινωνία», είπε στην κάμερα της ΕΡΤ ο πατέρας ενός από τους δύο νεαρούς που αγνοούνται.  Μια θεία που αγωνιά για την τύχη του 23χρονου ανιψιού της είπε από πλευράς της: «Ντέμης Ρούτσης, ψηλός, μελαχρινός, 23 ετών. Επικοινώνησε 11 το βράδυ με τη μητέρα του πριν γίνει το δυστύχημα όπου την ενημέρωσε ότι έχει μια καθυστέρηση το τρένο και μετά από αυτό απλά χάθηκε το σήμα και δεν είχαμε ξανά νέα του».  Ανάλογη έκκληση και για την 24χρονη φοιτήτρια Αναστασία Αδαμίδου, από την Κύπρο, με τον πατέρα ενός φίλου της να λέει νωρίτερα στις κάμερες, κρατώντας στα χέρια του την φωτογραφία της κοπέλας, «δεν έχουμε καμία ενημέρωση. Από το τρίτο βαγόνι βγάζουν ακόμα άτομα και ζωντανά. Η κοπέλα αγνοείται, οι γονείς της θα έρθουν, την αναγνώριση εάν χρειαστεί θα την κάνει ο γιος μου»."
avgi.gr,https://www.avgi.gr//koinonia/440980_i-paromoia-sygkroysi-trenon-poy-synebi-1972, ΚΟΙΝΩΝΙΑ, Τέμπη /  Η «παρόμοια» σύγκρουση τρένων που συνέβη το 1972,01.03.23 22:30,Αυγή Newsroom,"Η χθεσινή τραγωδία στα Τέμπη έχει σοκάρει όλη την ελληνική κοινωνία, θυμίζοντας σε μεγαλύτερους ανθρώπους σε ηλικία, ένα παρόμοιο δυστύχημα που συνέβη πριν 51 χρόνια, το μακρινό 1972. Τότε, στο ενδιάμεσο των σταθμών «Ορφανά» στην Καρδίτσα και «Δοξαρά» στην Λάρισα, δύο αμαξοστοιχίες είχαν συγκρουστεί μετωπικά, με αποτέλεσμα 19 άνθρωποι να αφήσουν την  τελευταία τους πνοή και άλλοι 44 να τραυματιστούν. Ο ελληνικός σιδηρόδρομος εκείνη την εποχή είχε ενοποιηθεί με τον ΟΣΕ, ενώ η ενδοεπικοινωνία δεν είχε εισαχθεί ακόμη σαν τεχνολογία, σε ένα δίκτυο μονής γραμμής, το οποίο ήταν πολύ επικίνδυνο. Σε αυτή την συνθήκη εκτυλίχθηκε πριν 51 χρόνια η τραγωδία. Σε ότι αφορά το χρονικό της σύγκρουσης, η αμαξοστοιχία «Ακρόπολις Εξπρες» εκτελούσε το δρομολόγιο από το Μόναχο προς την Αθήνα και ένα άλλο τρένο εκτελούσε το δρομολόγιο από την Αθήνα προς την Θεσσαλονίκη. Η διασταύρωση των τρένων θα γινόταν κανονικά σε έναν από τους δύο σταθμούς, ωστόσο η μη καλή συνεννόηση των σταθμαρχών μαζί με τον ρυθμιστή κίνησης, οδήγησε το «Ακρόπολις Εξπρές» στο να πέσει πάνω στο αργό τρένο με 100 χιλιόμετρα την ώρα, στις 5 παρά 5 το απόγευμα. Ακολούθησαν εκρήξεις και ξέσπασε αμέσως πυρκαγιά. Δυστυχώς, οι άνθρωποι που άφησαν την τελευταία τους πνοή, πέθανα ακαριαία, χωρίς να έχουν καμία δυνατότητα αντίδρασης. «Δεν μπορώ να κάνω ελιγμούς και παλινδρομήσεις στα Ορφανά, δεν χωράνε τα τρένα», φέρεται να είπε ο σταθμάρχης στα Ορφανά. «Δεν μπορώ κανονιστικά να σταματήσω την υπερταχεία, για να περιμένει την “πόστα” στον Δοξαρά και συνεπώς η διασταύρωση πρέπει να γίνει στα Ορφανά, πολλώ μάλλον που η υπερταχεία είναι καθυστερημένη», φέρεται ότι απάντησε ο σταθμάρχης του Δοξαρά. Οι υπαίτιοι του δυστυχήματος κρίθηκε πως ήταν οι δύο σταθμάρχες, Νικόλαος Γκέκας (Ορφανά) και Δημήτριος Παπαδόπουλος (Δοξαρά), οι οποίοι συνελήφθησαν μαζί με τον ρυθμιστή κίνησης των τρένων, Γεώργιο Χαλιώτη. Κατηγορήθηκαν για ανθρωποκτονίες εξ αμελείας και διατάραξη της ασφάλειας των συγκοινωνιών. Στην πρώτη εκδίκαση της υπόθεσης και οι τρεις κατηγορούμενοι καταδικάστηκαν σε ποινές φυλάκισης από 3 έως 5 χρόνια, ωστόσο ασκήθηκε έφεση αμέσως μετά την απόφαση. Στην δεύτερη εκδίκαση, ο Νικόλαος Γκέκας κρίθηκε πως ήταν ο μόνος υπαίτιος για τη τραγωδία και καταδικάστηκε σε 5 χρόνια φυλάκιση.  "
avgi.gr,https://www.avgi.gr//koinonia/440979_24ori-apergia-sto-sidirodromo-tin-pempti-o-ponos-egine-orgi, ΚΟΙΝΩΝΙΑ, Τέμπη / 24ώρη απεργία στο σιδηρόδρομο την Πέμπτη - «Ο πόνος έγινε οργή» ,01.03.23 22:03,Αυγή Newsroom,"Απεργία προκήρυξε για την Πέμπτη (2/3) η Πανελλήνια Ομοσπονδία Σιδηροδρομικών και Μέσων Σταθερής Τροχιάς, με αφορμή το τραγικό δυστύχημα που σημειώθηκε στα Τέμπη. «Η απαξίωση που διαχρονικά επέδειξαν οι Κυβερνήσεις στον Ελληνικό Σιδηρόδρομο οδήγησαν στο τραγικό αποτέλεσμα των Τεμπών. Δυστυχώς τα πάγια αιτήματά μας για προσλήψεις μόνιμου προσωπικού, αρτιότερη εκπαίδευση, αλλά κυρίως εφαρμογή σύγχρονων τεχνολογιών ασφαλείας, πετιούνται μόνιμα στον κάλαθο των αχρήστων» τονίζεται μεταξύ άλλων στην σχετική ανακοίνωση. «Η επόμενη μέρα είναι ημέρα περισυλλογής και θρήνου για τους αδικοχαμένους συναδέλφους μας» προστίθεται ακόμα. Το Δ.Σ της Π.Ο.Σ και οι διοικήσεις των πρωτοβάθμιων Σωματείων αποφάσισαν ομόφωνα να προχωρήσουν σε 24ώρη απεργία του συνόλου του προσωπικού που απασχολείται σε όλες τις σιδηροδρομικές εταιρείες, ενώ την Πέμπτη θα πραγματοποιήσουν νέα έκτακτη σύσκεψη. Η ανακοίνωση της Π.Ο.Σ. Το Διοικητικό Συμβούλιο της Πανελλήνιας Ομοσπονδίας Σιδηροδρομικών και Μέσων Σταθερής Τροχιάς ως και οι Διοικήσεις του συνόλου των Πρωτοβαθμίων Σωματείων που λειτουργούν στον Ελληνικό Σιδηρόδρομο, σε έκτακτη συνεδρίασή τους που πραγματοποιήθηκε σήμερα Τετάρτη 1η Μαρτίου 2023 αποφάσισαν ΟΜΟΦΩΝΑ την προκήρυξη 24ωρης απεργίας την Πέμπτη 02 Μαρτίου 2023 του συνόλου του προσωπικού που απασχολείται σε όλες τις σιδηροδρομικές εταιρείες.  Πλέον ο πόνος έγινε οργή για τις δεκάδες των νεκρών και των τραυματιών συναδέλφων και συμπολιτών μας. Η απαξίωση που διαχρονικά επέδειξαν οι Κυβερνήσεις στον Ελληνικό Σιδηρόδρομο οδήγησαν στο τραγικό αποτέλεσμα των Τεμπών.  Δυστυχώς τα πάγια αιτήματά μας για προσλήψεις μόνιμου προσωπικού, αρτιότερη εκπαίδευση, αλλά κυρίως εφαρμογή σύγχρονων τεχνολογιών ασφαλείας, πετιούνται μόνιμα στον κάλαθο των αχρήστων. Σήμερα η Σιδηροδρομική οικογένεια είναι φτωχότερη.  Σήμερα η Ελλάδα είναι φτωχότερη. Η επόμενη μέρα είναι ημέρα περισυλλογής και θρήνου για τους αδικοχαμένους συναδέλφους μας.  Αύριο 02/3/2023, θα πραγματοποιηθεί έκτακτη σύσκεψη της Π.Ο.Σ. και των Σωματείων – Μελών της στον 9Ο όροφο του κτιρίου του ΟΣΕ (Καρόλου 1-3) στις 10.00’. "
avgi.gr,https://www.avgi.gr//koinonia/440977_siopiri-diamartyria-foititon-gia-polynekro-dystyhima-sta-tempi, ΚΟΙΝΩΝΙΑ, Θεσσαλονίκη / Σιωπηρή διαμαρτυρία φοιτητών για το πολύνεκρο δυστύχημα στα Τέμπη,01.03.23 21:47,Αυγή Newsroom,"Μεγάλη είναι η κινητοποίηση του φοιτητικού κόσμου της Θεσσαλονίκη. Μετά το δυστύχημα στην κοιλάδα των Τεμπών, οι φοιτητές της Θεσσαλονίκης καλούνται να αποχαιρετίσουν συνάδελφούς τους, οι οποίοι βρήκαν τραγικό θάνατο στον γυρισμό τους στην πόλη. Ανάμεσα στα θύματα βρίσκονταν πολλοί φοιτητές του ΑΠΘ. Νωρίτερα το απόγευμα της Τετάρτης, πλήθος φοιτητών συγκεντρώθηκε στο κτίριο του Νέου Σιδηροδρομικού Σταθμού της Θεσσαλονίκης, ως ένδειξη σεβασμού και μνήμης για εκείνους που χάθηκαν, ζητώντας να χυθεί άπλετο φως στα αίτια που προκάλεσαν την πολύνεκρη τραγωδία. Όπως μεταδίδει το grtimes.gr, πολλοί αποφάσισαν να αφήσουν λουλούδια στην κεντρική είσοδο του σταθμού, αλλά και στο γκισέ πληροφοριών, μετατρέποντας το μέρος σε άτυπο μνημείο.  Στη συνέχεια, το πλήθος πραγματοποίησε καθιστική σιωπηρή διαμαρτυρία για κάποια λεπτά. Ύστερα, οι φοιτητές βγήκαν από το κτίριο και ξεκίνησαν πορεία, από την οδό Μοναστηρίου, με κατεύθυνση προς ανατολικά. Η πορεία συνέχισε και κατέληξε έξω από το ΥΜΑΘ, όπου οι συγκεντρωμένοι φώναξαν αντικυβερνητικά συνθήματα, και συνθήματα κατά των ΜΑΤ που είχαν έντονη παρουσία στο σημείο.  Η πορεία διαμαρτυρίας των φοιτητών ολοκληρώθηκε λίγο μετά τις 20.30 το βράδυ.  "
avgi.gr,https://www.avgi.gr//koinonia/440976_o-20hronos-poy-espase-tzami-kai-esose-10-neoys, ΚΟΙΝΩΝΙΑ, Τέμπη / Ο 20χρονος που έσπασε το τζάμι και έσωσε 10 νέους,01.03.23 21:25,Αυγή Newsroom,"Την στιγμή που όλη η Ελλάδα είναι συγκλονισμένη από το πολύνεκρο σιδηροδρομικό δυστύχημα, βγαίνουν στο φως της δημοσιότητας στοιχεία και μαρτυρίες, οι οποίες φωτίζουν την τραγωδία στα Τέμπη. Μέσα σε αυτή την οδύνη και τον ανείπωτο πόνο, δημοσιοποιούνται ιστορίες, οι οποίες συγκινούν και δείχνουν την ανθρώπινη διάσταση και την αλληλεγγύη. Πιο συγκεκριμένα, ένα άτομο το οποίο χρήζει αναφοράς είναι ο 20χρονος Ανδρέας Αλικανιώτης, ο οποίος σύμφωνα με την γιατρό του Πανεπιστημιακού Νοσοκομείου Λάρισας Έρη Τζιαστούδη, ενώ βγήκε αλώβητος από το 2ο βαγόνι, δεν «λογάριασε» τον κίνδυνο και την μεγάλη φωτιά και μπήκε στα βαγόνια για να σώσει κόσμο. Ολόκληρη η ανάρτηση της Έρης Τζιαστούδη «Αν και ο ουρανός γέμισε σήμερα από αγγέλους, είμαστε τυχεροί που έχουμε ανάμεσά μας έναν επίγειο άγγελο τον 20χρονο φοιτητή Ανδρέα Αλικανιώτη,ο οποίος βγήκε σχεδόν αλώβητος από το 2ο βαγόνι. Είναι ένας ήρωας γιατί με κίνδυνο της ζωής του, με την τεράστια φωτιά δίπλα του, δεν εγκατέλειψε το βαγόνι αλλά κατάφερε και έσπασε μόνος του το τζάμι και έσωσε τουλάχιστον δέκα ακόμη παιδιά, αγόρια και κορίτσια. Μέσα στη σημερινή μαύρη ημέρα ο Ανδρέας μας έδειξε πως η νέα γενιά των Ελλήνων έχει καλοσύνη,αρχές και ήθος! Συγχαρητήρια όμορφε Ανδρέα μου, συγχαρητήρια στους γονείς που σε μεγάλωσαν!». "
avgi.gr,https://www.avgi.gr//politiki/440975_den-tha-anehthoyme-na-aposeiei-gia-akoma-mia-fora-tis-kybernitikes-eythynes, ΠΟΛΙΤΙΚΗ, ΠΑΣΟΚ για Μητσοτάκη / Δεν θα ανεχθούμε να αποσείει για ακόμα μια φορά τις κυβερνητικές ευθύνες ,01.03.23 20:59,Αυγή Newsroom,"«Δεν θα ανεχθούμε ο πρωθυπουργός να αποσείει για ακόμα μια φορά τις κυβερνητικές ευθύνες και την αντικειμενική πολιτική ευθύνη του υπουργού του» τονίζει το γραφείο Τύπου του ΠΑΣΟΚ-ΚΙΝΑΛ, σχετικά με τη δήλωση του Μητσοτάκη για την τραγωδία στα Τέμπη. «Οι κυβερνήσεις υπάρχουν για να αντιμετωπίζουν τις παθογένειες και όχι για να τις επικαλούνται και να τις διαιωνίζουν» σχολιάζει μεταξύ άλλων η Χαριλάου Τρικούπη. Όπως χαρακτηριστικά αναφέρουν «ο πρόεδρος του ΠΑΣΟΚ- Κινήματος Αλλαγής ανέδειξε το ερώτημα γιατί να κρέμονται τόσες ζωές από ένα ανθρώπινο χέρι, ενώ υπάρχουν τεχνικές δυνατότητες πρόληψης και αποτροπής τέτοιων δυστυχημάτων.  Συναισθανόμενοι την ώρα του πένθους και της οδύνης, σημειώνουμε ότι οι ευθύνες θα αποδοθούν στο ακέραιο και τη στιγμή που πρέπει.  Αυτό όμως δεν σημαίνει ότι θα ανεχθούμε ο πρωθυπουργός να αποσείει για ακόμα μια φορά τις κυβερνητικές ευθύνες επικαλούμενος μετά από τέσσερα χρόνια διακυβέρνησης διαχρονικές παθογένειες και την αντικειμενική πολιτική ευθύνη του υπουργού του.  Οι κυβερνήσεις υπάρχουν για να αντιμετωπίζουν τις παθογένειες και όχι για να τις επικαλούνται και να τις διαιωνίζουν»."
avgi.gr,https://www.avgi.gr//koinonia/440974_epibatis-perigrafei-tin-kolasi-den-mporoysame-na-broyme-pano-kato, ΚΟΙΝΩΝΙΑ, Τέμπη / Επιβάτης περιγράφει την «κόλαση» - «Δεν μπορούσαμε να βρούμε το πάνω κάτω»,01.03.23 20:53,Αυγή Newsroom,"Συγκλονίζουν όσα δηλώνει ο 28χρονος επιζών από το τραγικό δυστύχημα της σύγκρουσης δύο τρένων στα Τέμπη. Ο Στέργιος Μιναέμης μιλώντας σε τηλεοπτικούς σταθμούς έξω από το νοσοκομείο ΑΧΕΠΑ της Θεσσαλονίκης περιέγραψε όσα βίωσε ως «κόλαση». «Όλοι έχουμε δει ταινίες. Πιστεύω ότι σκηνοθέτης δεν το έχει σκεφτεί ακόμη», σημείωσε χαρακτηριστικά περιγράφοντας τις φωτιές τα σπασμένα τζάμια και τα αναποδογυρισμένα βαγόνια. Ο ίδιος ο οποίος βρισκόταν στο τέταρτο βαγόνι σημείωσε περιγράφοντας την αρχή της σύγκρουσης ότι «ακούστηκε το πρώτο μπαμ και μέχρι τότε υπήρχε φωτισμός». «Στο δεύτερο, τρίτο και τέταρτο μπαμ δεν υπήρχαν φώτα. Κρέμονταν καλώδια και υπήρχαν θραύσματα». «Επικράτησε πανικός, μία κυρία φώναζε για το παιδί της. Στην αρχή δεν μπορούσαμε να βρούμε το πάνω κάτω. Δεν ξέραμε πού να πάμε», σημείωσε ο 28χρονος περιγράφοντας τις πρώτες στιγμές μετά τη σφοδρή σύγκρουση και πρόσθεσε ότι στο βαγόνι του υπήρχαν δύο εστίες και ότι κάποιοι αφού βγήκαν από το βαγόνι προσπαθούσαν να τις σβήσουν και άλλοι να βοηθήσουν όσους είχαν εγκλωβιστεί. Ο 28χρονος σημείωσε ότι από τη σύγκρουση, έχει κάποια χτυπήματα στο κεφάλι και στο σώμα αλλά μέχρι στιγμής δεν κρίνονται σοβαρά, ενώ πρόσθεσε ότι ίσως αύριο πάρει εξιτήριο από το νοσοκομείο."
avgi.gr,https://www.avgi.gr//politiki/440972_o-sebasmos-sta-thymata-proypothetei-sebasmo-stin-alitheia, ΠΟΛΙΤΙΚΗ, ΣΥΡΙΖΑ για Μητσοτάκη / Ο σεβασμός στα θύματα προϋποθέτει σεβασμό στην αλήθεια,01.03.23 20:27,Αυγή Newsroom,"Όλα θα ειπωθούν στη σωστή ώρα είναι το μήνυμα που στέλνει ο ΣΥΡΙΖΑ - ΠΣ μετά την έκτακτη δήλωση του Κυριάκου Μητσοτάκη για την πολύνεκρη σιδηροδρομική τραγωδία στα Τέμπη. Όπως σημειώνει η αξιωματική αντιπολίτευση, «αυτές τις στιγμές πένθους και οδύνης δεν θα μπούμε στον πειρασμό να σχολιάσουμε τη δήλωση του πρωθυπουργού, που σπεύδει να προδικάσει ότι η τραγωδία οφείλεται κυρίως σε ανθρώπινο λάθος. Ο σεβασμός στα θύματα προϋποθέτει σεβασμό στην αλήθεια. Όλα θα ειπωθούν στη σωστή ώρα». Υπενθυμίζεται ότι ο Κυριάκος Μητσοτάκης μεταξύ άλλων είχε δηλώσει ότι «όλα δείχνουν πως το δράμα οφείλεται, δυστυχώς, κυρίως σε τραγικό ανθρώπινο λάθος». Συγκεκριμένα, είχε υποστηρίξει ότι «ο υπουργός Υποδομών και Μεταφορών, Κώστας Καραμανλής, αναλαμβάνοντας την αντικειμενική πολιτική ευθύνη, υπέβαλε αμέσως την παραίτηση του. Το ίδιο και οι επικεφαλής του ΟΣΕ και της ΕΡΓΟΣΕ. Η στάση του τον τιμά, καθώς όλα δείχνουν πως το δράμα οφείλεται, δυστυχώς, κυρίως σε τραγικό ανθρώπινο λάθος»."
avgi.gr,https://www.avgi.gr//politiki/440970_drama-ofeiletai-kyrios-se-tragiko-anthropino-lathos, ΠΟΛΙΤΙΚΗ, Μητσοτάκης για Τέμπη / Το δράμα οφείλεται κυρίως σε τραγικό ανθρώπινο λάθος,01.03.23 19:54,Αυγή Newsroom,"Το πολύνεκρο σιδηροδρομικό δυστύχημα στα Τέμπη οφείλεται «κυρίως σε τραγικό ανθρώπινο λάθος» ανέφερε ο Κυριάκος Μητσοτάκης σε έκτακτη δήλωσή του και σημείωσε ότι αυτό δείχνει η παραίτηση του Κώστα Καραμανλή. Ο πρωθυπουργός είπε ότι παραιτήθηκαν επίσης οι επικεφαλής του ΟΣΕ και της ΕΡΓΟΣΕ και ανακοίνωσε ότι μεταβατικός υπουργός Υποδομών και Μεταφορών ορίζεται ο Γιώργος Γεραπετρίτης. Όπως ανέφερε ο Κυριάκος Μητσοτάκης, ζήτησε από τον τελευταίο να «προχωρήσει γρήγορα στη σύσταση ανεξάρτητης και υπερκομματικής Επιτροπής Εμπειρογνωμόνων, που θα εξετάσει πλήρως τα αίτια του δυστυχήματος. Αλλά θα εξετάσει και τις διαχρονικές καθυστερήσεις στην υλοποίηση των σιδηροδρομικών έργων». Αναλυτικά η δήλωση του Κυριάκου Μητσοτάκη: «Μόλις επέστρεψα από τον τόπο μιας τραγωδίας που θα μείνει για πάντα χαραγμένη στη συλλογική μας μνήμη. Δεκάδες συμπολίτες μας, οι πιο πολλοί νέα παιδιά, έχασαν εκεί τη ζωή τους, σε ένα φρικτό σιδηροδρομικό δυστύχημα χωρίς προηγούμενο στην πατρίδα μας.  Ευχαριστώ από καρδιάς τις γυναίκες και τους άνδρες του κρατικού μηχανισμού που κινητοποιήθηκαν από την πρώτη στιγμή. Πυροσβέστες και διασώστες, στελέχη του ΕΚΑΒ, της Αστυνομίας, της Αυτοδιοίκησης, όπως και τους γιατρούς και υγειονομικούς και τους ψυχολόγους στα νοσοκομεία μας. Έκαναν και κάνουν το καλύτερο δυνατό σε εξαιρετικά αντίξοες συνθήκες.Συνάντησα συγγενείς των θυμάτων και των αγνοουμένων στο νοσοκομείο της Λάρισας.  Μέσα στον ανείπωτο πόνο τους, με περίσσευμα αξιοπρέπειας, με ρώτησαν «γιατί». Και μου είπαν «ποτέ ξανά». Τους οφείλουμε μία ειλικρινή απάντηση.Ο Υπουργός Υποδομών και Μεταφορών, Κώστας Καραμανλής, αναλαμβάνοντας την αντικειμενική πολιτική ευθύνη, υπέβαλε αμέσως την παραίτηση του. Το ίδιο και οι επικεφαλής του ΟΣΕ και της ΕΡΓΟΣΕ. Η στάση του τον τιμά, καθώς όλα δείχνουν πως το δράμα οφείλεται, δυστυχώς, κυρίως σε τραγικό ανθρώπινο λάθος. Μεταβατικός Υπουργός, μέχρι τις εθνικές εκλογές, ορίζεται ο Υπουργός Επικρατείας, Γιώργος Γεραπετρίτης, από τον οποίο ήδη ζήτησα να προχωρήσει γρήγορα στη σύσταση ανεξάρτητης και υπερκομματικής Επιτροπής Εμπειρογνωμόνων, που θα εξετάσει πλήρως τα αίτια του δυστυχήματος. Αλλά θα εξετάσει και τις διαχρονικές καθυστερήσεις στην υλοποίηση των σιδηροδρομικών έργων. Ταυτόχρονα, η Δικαιοσύνη θα κάνει τη δική της δουλειά. Οι ευθύνες θα αποδοθούν. Ενώ η πολιτεία θα σταθεί δίπλα στις οικογένειες των θυμάτων. Θα πενθήσουμε τα παιδιά μας, τα αδέρφια μας, τους φίλους μας. Θα μείνουμε ενωμένοι και σε αυτή την τραγωδία. Και, μετά, θα σκύψουμε το κεφάλι και θα σφίξουμε τα δόντια. Θα δουλέψουμε ώστε αυτό το «ποτέ ξανά» που άκουσα στη Λάρισα να μην μείνει λόγος κενός. Σας το υπόσχομαι»."
avgi.gr,https://www.avgi.gr//politiki/440969_analambanei-ypoyrgeio-ypodomon-meta-tin-paraitisi-karamanli, ΠΟΛΙΤΙΚΗ, Γιώργος Γεραπετρίτης / Αναλαμβάνει το υπουργείο Υποδομών μετά την παραίτηση Καραμανλή,01.03.23 19:42,Αυγή Newsroom,"Στην επιλογή του Γιώργου Γεραπετρίτη για νέο υπουργό Υποδομών και Μεταφορών κατέληξε ο Κυριάκος Μητσοτάκης μετά τη σημερινή παραίτηση του Κώστα Καραμανλή, ως αποτέλεσμα του τραγικού δυστυχήματος στα Τέμπη. Παραιτήθηκαν και οι επικεφαλής του ΟΣΕ και της ΕΡΓΟΣΕ. Ο στενός συνεργάτης του πρωθυπουργού, έχει ήδη το χαρτοφυλάκιο του υπουργού Επικρατείας, το οποίο διατηρεί. «Μεταβατικός υπουργός, μέχρι τις εθνικές εκλογές, ορίζεται ο υπουργός Επικρατείας, Γιώργος Γεραπετρίτης», δήλωσε ο Κυριάκος Μητσοτάκης στο διάγγελμά του το οποίο μεταδόθηκε με καθυστέρηση. Ο πρωθυπουργός σημείωσε ότι ζήτησε από τον κ. Γεραπετρίτη «να προχωρήσει γρήγορα στη σύσταση ανεξάρτητης και υπερκομματικής Επιτροπής Εμπειρογνωμόνων, που θα εξετάσει πλήρως τα αίτια του δυστυχήματος. Αλλά θα εξετάσει και τις διαχρονικές καθυστερήσεις στην υλοποίηση των σιδηροδρομικών έργων». «Ο υπουργός Υποδομών και Μεταφορών, Κώστας Καραμανλής, αναλαμβάνοντας την αντικειμενική πολιτική ευθύνη, υπέβαλε αμέσως την παραίτηση του. Το ίδιο και οι επικεφαλής του ΟΣΕ και της ΕΡΓΟΣΕ. Η στάση του τον τιμά, καθώς όλα δείχνουν πως το δράμα οφείλεται, δυστυχώς, κυρίως σε τραγικό ανθρώπινο λάθος» σημείωσε μεταξύ άλλων ο Κυριάκος Μητσοτάκης. Πληροφορίες αναφέρουν ότι η καθυστέρηση του διαγγέλματος του πρωθυπουργού (επρόκειτο να γίνει στις 18:00) οφείλεται και στη δυσκολία εύρεσης αντικαταστάτη του Κ. Καραμανλή."
avgi.gr,https://www.avgi.gr//tehnes/440967_mataionetai-i-ayriani-teleti-enarxis, ΤΕΧΝΕΣ, Φεστιβάλ Κινηματογράφου Θεσσαλονίκης / Ματαιώνεται η αυριανή τελετή έναρξης,01.03.23 19:22,Αυγή Newsroom,"Την ματαίωση της αυριανής τελετής έναρξης του 25ου Φεστιβάλ Ντοκιμαντέρ Θεσσαλονίκης ανακοίνωσε η διοργάνωση, λόγω της ασύλλυπτης τραγωδίας που σημειώθηκε στα Τέμπη με την σύγκρουση των δύο τρένων να στερούν τη ζωή απο δεκάδες ανθρώπους. Eιδικότερα, ματαιώνονται οι εορταστικές εκδηλώσεις και οι προγραμματισμένες συναυλίες του Φεστιβάλ Ντοκιμαντέρ, στο πλαίσιο του τριήμερου εθνικού πένθους. Ωστόσο, θα πραγματοποιηθούν οι εργασίες της Αγοράς και οι προβολές των ταινιών. «Σε αυτή την ώρα οδύνης, οι σκέψεις μας βρίσκονται στους συγγενείς των θυμάτων, στους οποίους εκφράζουμε τα πιο ειλικρινή μας συλλυπητήρια», αναφέρει στην ανακοίνωσή του το Φεστιβάλ Κινηματογράφου Θεσσαλονίκης. "
avgi.gr,https://www.avgi.gr//koinonia/440964_epnixan-sta-himika-tin-poreia-exo-apo-ta-grafeia-tis, ΚΟΙΝΩΝΙΑ, Hellenic Train / Έπνιξαν στα χημικά την πορεία έξω από τα γραφεία της,01.03.23 19:21,Αυγή Newsroom,"Επεισόδια έξω από τα γραφεία της Hellenic Train στη Λεωφόρο Συγγρού όταν οι αστυνομικές δυνάμεις επιχείρησαν με χημικά να διαλύσουν την πορεία διαμαρτυρίας για το τραγικό δυστύχημα στα Τέμπη. Επίθεση της αστυνομίας #Τεμπη_Τραγωδια pic.twitter.com/teh12WBXIk Νωρίτερα είχε πραγματοποιηθεί συγκέντρωση έξω από τα γραφεία ενώ ακολούθησε πορεία προς τη Βουλή, με τα ΜΑΤ να επιτείθενται ξανά με χημικά και κρότου λάμψης.  Αριστερές οργανώσεις, συλλογικότητες και φοιτητικοί σύλλογοι βρέθηκαν το απόγευμα της Τετάρτης έξω από τα γραφεία της ιδιωτικής εταιρείας διαμαρτυρόμενοι για τα αίτια της τραγωδίας, που κόστισε τη ζωή σε δεκάδες ανθρώπους. Οι συγκεντρωμένοι κρατούσαν αναμμένα κεριά στη μνήμη των νεκρών, ενώ σήκωσαν και ένα μαύρο πανί. Παράλληλα κρατούσαν πανό με συνθήματα όπως «δεν ήταν λάθος, ούτε η κακή στιγμή, τα κέρδη τους μπαίνουν πιο πάνω από τη ζωή»."
avgi.gr,https://www.avgi.gr//koinonia/440962_sygklonistiko-binteo-me-ti-stigmi-tis-sygkroysis-ton-trenon, ΚΟΙΝΩΝΙΑ, Τέμπη / Συγκλονιστικό βίντεο με τη στιγμή της σύγκρουσης των τρένων,01.03.23 19:13,Αυγή Newsroom,"Ένα βίντεο ντοκουμέντο με τη στιγμή της σύγκρουσης των τρένων στα Τέμπη που προκάλεσε την τεράστια τραγωδία με τους δεκάδες νεκρούς και τραυματίες βλέπει το φως της δημοσιότητας. Είναι λίγα δευτερόλεπτα μετά τις 23.21 όταν οι δύο αμαξοστοιχίες συγκρούονται μετωπικά. Στη συνέχεια ακολουθεί μία τεράστια έκρηξη και βαγόνια τυλίχθηκαν στις φλόγες, με τα γνωστά δραματικά αποτελέσματα.  "
avgi.gr,https://www.avgi.gr//koinonia/440958_o-hartis-me-ta-simeia-aimodosias-gia-toys-traymaties, ΚΟΙΝΩΝΙΑ, Σύγκρουση τρένων στα Τέμπη / Ο χάρτης με τα σημεία αιμοδοσίας για τους τραυματίες,01.03.23 18:47,Αυγή Newsroom,"Έκκληση προς τους πολίτες της χώρας απευθύνει Εθνικό Κέντρο Αιμοδοσίας (ΕΚΕΑ), προκειμένου να συνδράμουν μέσω της αιμοδοσίας στην προσπάθεια ανακούφισης όσων επλήγησαν από την ασύλλυπτη τραγωδία στα Τέμπη. Το ΕΚΕΑ καλεί τους πολίτες προσφέροντας αίμα στις πλησιέστερες Νοσοκομειακές Υπηρεσίες Αιμοδοσίας σε όλη τη χώρα. Δείτε τον διαδραστικό χάρτη με όλα τα σημεία αιμοδοσίας στην χώρα. Έκκληση για αιμοδοσία απευθύνει στα μέλη της Πανεπιστημιακής Κοινότητας ο πρύτανης του Αριστοτέλειου Πανεπιστημίου Θεσσαλονίκης, καθηγητής Νικόλαος Παπαϊωάννου, προκειμένου να συνδράμει η οικογένεια του ΑΠΘ στις ανάγκες για αίμα των τραυματιών από το τραγικό σιδηροδρομικό δυστύχημα των Τεμπών. Οι ενδιαφερόμενες και οι ενδιαφερόμενοι μπορούν να προσέρχονται στο ΠΓΝΘ ΑΧΕΠΑ. Έκκληση για προσφορά αίματος, απευθύνει το κέντρο αίματος του πανεπιστημιακού νοσοκομείου της Πάτρας, ώστε να καλυφθούν οι ανάγκες των τραυματιών που νοσηλεύονται στα νοσοκομεία, μετά το σιδηροδρομικό δυστύχημα κοντά στα Τέμπη. Ειδικότερα, το κέντρο αίματος, το οποίο θα λειτουργεί συνεχώς έως τις 8:00 το βράδυ, απευθύνει έκκληση σε κάθε υγιή πολίτη, ηλικίας 18 έως 65 ετών, για εθελοντική αιμοδοσία. Έκτακτες αιμοδοσίες στα δημοτικά ιατρεία και στο νοσοκομείο «ΕΛΠΙΣ» διοργανώνει ο Δήμος Αθηναίων σε συνεργασία με την ΝΥ Αιμοδοσίας του Αρεταίειου Νοσοκομείου για να καλυφθούν οι ανάγκες αίματος για τους δεκάδες τραυματίες από τη σύγκρουση τρένων στα Τέμπη. Οι πολίτες μπορούν να προσέρχονται στα παρακάτω σημεία: Αύριο Πέμπτη 2 Μαρτίου διοργανώνεται από την περιφέρεια Αττικής, έκτακτη αιμοδοσία για την κάλυψη των αναγκών των τραυματιών από την τραγωδία στα Τέμπη. Η αιμοδοσία, η οποία διοργανώνεται σε συνεργασία με τη μονάδα αιμοδοσίας του νοσοκομείου «Λαϊκό», θα πραγματοποιηθεί στο ισόγειο του κεντρικού κτηρίου της Περιφέρειας (Συγγρού 15-17) από τις 9 το πρωί έως και τις 1.30 το μεσημέρι και απευθύνεται σε όλους τους εργαζόμενους της Περιφέρειας καθώς και σε όποιον πολίτη επιθυμεί να προσέλθει και να προσφέρει αίμα."
avgi.gr,https://www.avgi.gr//parapolitika/440957_katebase-aron-aron-panigyriki-anartisi-gia-kalathi-toy-noikokyrioy, ΠΑΡΑΠΟΛΙΤΙΚΑ, Άδωνις Γεωργιάδης / Κατέβασε άρον άρον πανηγυρική ανάρτηση για το «καλάθι του νοικοκυριού»,01.03.23 18:37,Αυγή Newsroom,"Σε παράλληλο κόσμο βρίσκεται ο υπουργός Ανάπτυξης και Επενδύσεων, Άδωνις Γεωργιάδης ο οποίος την ημέρα που έχει σημειωθεί η ανείπωτη τραγωδία στα Τέμπη με τους δεκάδες νεκρούς και τραυματίες από τη σύγκρουση τρένων, επέλεξε να ενημερώσει για το «καλάθι του νοικοκυριού». Ο Άδωνις Γεωργιάδης με παντελή έλλειψη ενσυναίσθησης, σε ανάρτησή στον προσωπικό λογαριασμό του στο Twitter, πανηγύριζε για «αξιοσημείωτες μειώσεις» στα προϊόντα που περιλαμβάνονται στο «καλάθι του νοικοκυριού», την ώρα που ο αριθμός των νεκρών φτάνει τους 42 και οι τραυματίες ξεπερνούν τους 70. Τελικά, ο υπουργός μετά τα έντονα σχόλια που δέχτηκε αντιλήφθηκε το χοντρό «φάουλ» στο οποίο υπέπεσε και «κατέβασε» την επίμαχη ανάρτηση.  Αξίζει να σημειωθεί ότι για την ανάρτηση του κ. Γεωργιάδη έσπευσε να ενημερώσει και το Αθηναϊκό - Μακεδονικό Πρακτορείο Ειδήσεων."
avgi.gr,https://www.avgi.gr//koinonia/440956_ston-anakriti-me-baries-katigories-o-stathmarhis, ΚΟΙΝΩΝΙΑ, Σύγκρουση τρένων στα Τέμπη / Στον ανακριτή με βαριές κατηγορίες ο σταθμάρχης ,01.03.23 18:32,Αυγή Newsroom,"Ενώπιων του ανακριτή θα βρεθεί την Πέμπτη (2/3) ο σταθμάρχης του ΟΣΕ από το Τμήμα Τροχαίας Λάρισας, που συνελήφθη για την τραγωδία στα Τέμπη. Σύμφωνα με διαρροές δικαστικών πηγών, στην προανακριτική του κατάθεση, ο σταθμάρχης φέρεται να παραδέχτηκε το λάθος του και το απέδωσε στην «κακιά ώρα». Όπως αναφέρει το Αθηναϊκό-Μακεδονικό Πρακτορείο οι κατηγορίες τις οποίες θα αντιμετωπίσει και για τις οποίες θα ασκηθεί σε βάρος του ποινική δίωξη, αφορούν το κακουργηματικού χαρακτήρα αδίκημα της διατάραξης της ασφάλειας των συγκοινωνιών από το οποίο προήλθε ως αποτέλεσμα θάνατος πολλών ατόμων, αδίκημα που με βάση πρόσφατη τροποποίηση του Ποινικού Κώδικα (άρθρο 291) επισύρει ποινές από 10 χρόνια κάθειρξη ως και ισόβια.  Σε βάρος του θα ασκηθούν επίσης διώξεις για ανθρωποκτονίες από αμέλεια κατά συρροή και σωματικές βλάβες από αμέλεια και κατά συρροή. Σημειώνεται ότι με εντολή του εισαγγελέα Λάρισας Σταμάτη Δασκαλόπουλου, η απολογία του σταθμάρχη - λόγω της σημασίας της υπόθεσης - έγινε παρουσία εισαγγελέα. Με εντολή επίσης του κ. Δασκαλόπουλου, εισαγγελέας παρίσταται στον τόπο της τραγωδίας ενόψει της σύνταξης αυτοψίας από την Τροχαία της Λάρισας."
avgi.gr,https://www.avgi.gr//koinonia/440947_tragiki-i-katastasi-brikame-nekroys-sta-horafia-leei-diasostis, ΚΟΙΝΩΝΙΑ," Τέμπη / «Τραγική η κατάσταση, βρήκαμε νεκρούς στα χωράφια» λέει διασώστης ",01.03.23 17:59,Αυγή Newsroom,"Συγκλονίζει η μαρτυρία διασώστη που επιχείρησε στο σημείο, όπου σημειώθηκε το τραγικό δυστύχημα στα Τέμπη, το οποίο και έχει κοστίσει ήδη τη ζωή σε δεκάδες ανθρώπους, Μιλώντας στην εκπομπή «Κοινωνία Ώρα MEGA» ο κ. Νίκος είπε ότι «επιχειρήσαμε 20 εθελοντές του Ερυθρού Σταυρού από τα τμήματα της Λάρισας, της Κατερίνης και την Ελασσόνας στο σημείο που ήταν το συμβάν. Στα τρία πρώτα βαγόνια δεν ήταν δυνατόν να πλησιάσει κάποιος πολύ, γιατί είχε φωτιά. Φθάσαμε στις 12μιση η ώρα το βράδυ». Ο διασώστης ανέφερε ακόμα ότι «η κατάσταση ήταν τραγική, καθώς υπήρχαν πολλοί νεκροί. Βρήκαμε στα χωράφια 4 με 5 ανθρώπους που δεν ήταν στην ζωή και στα βαγόνια – κυρίως στα τρία πρώτα – δεν ήταν κανένας εν ζωή. Οι τραυματίες βγήκαν την πρώτη μία με μιάμιση ώρα». Η εκτίμησή του ήταν ότι ανάμεσα στους νεκρούς «υπήρχαν νέα παιδιά στην πλειονότητά τους, το 80% ήταν νέα παιδιά, κάτω από 30 ετών»."
avgi.gr,https://www.avgi.gr//politiki/440955_den-tha-xehasoyme-oti-i-tragodia-sta-tempi-eihe-proanaggelthei, ΠΟΛΙΤΙΚΗ, Ράνια Σβίγκου / Δεν θα ξεχάσουμε ότι η τραγωδία στα Τέμπη είχε προαναγγελθεί ,01.03.23 17:56,Αυγή Newsroom,"«Αυτές τις δύσκολες στιγμές, η μόνη χαραμάδα αισιοδοξίας βρίσκεται στη συγκλονιστική στάση της κοινωνίας που κάνει το δάκρυ της αλληλεγγύη» σημειώνει σε δήλωσή της, για την τραγωδία στα Τέμπη, η γραμματέας της Κ.Ε του ΣΥΡΙΖΑ-ΠΣ, Ράνια Σβίγκου.  «Η σκέψη όλων μας δεν μπορεί παρά να είναι στις οικογένειες των θυμάτων που δοκιμάζονται» αναφέρει η κ Σβίγκου προσθέτοντας ότι σήμερα «είναι μια μέρα πένθους και συντριβής. Δεν είναι η ώρα να μιλήσουμε για ευθύνες». Η ίδια τονίζει ωστόσο πως «δεν μπορούμε να ξεχάσουμε, όμως ότι η χθεσινή τραγωδία είχε προαναγγελθεί εδώ και καιρό. Και δεν θα το ξεχάσουμε». Η δήλωση της Ράνιας Σβίγκου  Ανείπωτη η θλίψη για την αδιανόητη τραγωδία στα Τέμπη. Η σκέψη όλων μας δεν μπορεί παρά να είναι στις οικογένειες των θυμάτων που δοκιμάζονται. Δεκάδες νέοι και νέες, ως επί το πλείστον, φοιτητές, εργαζόμενοι, μικρά παιδιά χάθηκαν ή τραυματίστηκαν, μέσα σε μια στιγμή, μέσα στη νύχτα.  Αυτές τις δύσκολες στιγμές, η μόνη χαραμάδα αισιοδοξίας βρίσκεται στη συγκλονιστική στάση της κοινωνίας που κάνει το δάκρυ της αλληλεγγύη. Στο κύμα συμπαράστασης στους τραυματισμένους επιβάτες μέσω της αιμοδοσίας, το ελάχιστο σε αυτές τις δύσκολες ώρες. Αλλά και στην αυταπάρνηση των εργαζομένων στα νοσοκομεία, την Πυροσβεστική και την ΕΜΑΚ, που δίνουν μια μεγάλη μάχη.  Σήμερα είναι μια μέρα πένθους και συντριβής. Δεν είναι η ώρα να μιλήσουμε για ευθύνες. Δεν μπορούμε να ξεχάσουμε, όμως, ότι η χθεσινή τραγωδία είχε προαναγγελθεί εδώ και καιρό. Και δεν θα το ξεχάσουμε."
avgi.gr,https://www.avgi.gr//politiki/440954_sti-skepsi-olon-mas-yparhei-ena-terastio-giati, ΠΟΛΙΤΙΚΗ, Ανδρουλάκης από Τέμπη / Στη σκέψη όλων μας υπάρχει ένα τεράστιο “γιατί»;,01.03.23 17:52,Αυγή Newsroom,"Σε δήλωση προχώρησε ο πρόεδρος του ΠΑΣΟΚ-ΚΙΝΑΛΛ Νίκος Ανδρουλάκης, σχετικά με την σιδηροδρομικό δυστύχημα στα Τέμπη, το οποίο έχει βυθίσει στην θλίψη όλη την χώρα. Πιο συγκεκριμένα, ο πρόεδρος του ΠΑΣΟΚ-ΚΙΝΑΛΛ ανέφερε «θέλω να εκφράσω τα θερμά μου συλλυπητήρια στις οικογένειες των θυμάτων, που έχασαν με τόσο άδικο τρόπο τη ζωή τους και να ευχηθώ γρήγορη ανάρρωση στους τραυματίες». Παράλληλα, τόνισε ότι «Η πατρίδα μας βιώνει μια ανείπωτη τραγωδία και στη σκέψη όλων μας υπάρχει ένα τεράστιο “γιατί»;” Τέλος, ο Νίκος Ανδρουλάκης αναρωτήθηκε «γιατί ενώ υπάρχουν οι τεχνικές δυνατότητες εδώ και πολλά χρόνια, να κρέμονται τόσες ζωές από ένα ανθρώπινο χέρι». Ολόκληρη η δήλωση του Νίκου Ανδρουλάκη Θέλω να εκφράσω τα θερμά μου συλλυπητήρια στις οικογένειες των θυμάτων, που έχασαν με τόσο άδικο τρόπο τη ζωή τους και να ευχηθώ γρήγορη ανάρρωση στους τραυματίες. Η πατρίδα μας βιώνει μια ανείπωτη τραγωδία και στη σκέψη όλων μας υπάρχει ένα τεράστιο “γιατί;” Γιατί ενώ υπάρχουν οι τεχνικές δυνατότητες εδώ και πολλά χρόνια, να κρέμονται τόσες ζωές από ένα ανθρώπινο χέρι."
avgi.gr,https://www.avgi.gr//politiki/440953_edose-aima-gia-toys-traymaties-synantithike-me-syggeneis-thymaton, ΠΟΛΙΤΙΚΗ, Αλέξης Τσίπρας / Έδωσε αίμα για τους τραυματίες - Συναντήθηκε με συγγενείς θυμάτων,01.03.23 17:31,Αυγή Newsroom,"Στο νοσοκομείο της Λάρισας που έχουν μεταφερθεί τραυματίες, εγκαυματίες αλλά και οι σοροί των θυμάτων του σιδηροδρομικού δυστυχήματος βρέθηκε ο πρόεδρος του ΣΥΡΙΖΑ ΠΣ, Αλέξης Τσίπρας μετά το σημείο του δυστυχήματος κοντά στα Τέμπη. Ο Αλέξης Τσίπρας στα Τέμπη με τους συγγενείς των θυμάτων#Τεμπη pic.twitter.com/mfzXZknwEM Ο κ. Τσίπρας ενημερώθηκε από τον διοικητή του νοσοκομείου για την κατάσταση των τραυματιών, πολλοί από τους οποίους είναι νέα παιδιά. Παράλληλα, είχε την ευκαιρία να μιλήσει με γιατρούς και νοσηλευτικό προσωπικό και να τους ευχαριστήσει για τις υπεράνθρωπες προσπάθειες που καταβάλλουν από την πρώτη στιγμή του δυστυχήματος για να περιθάλψουν τους τραυματίες και να σώσουν ανθρώπινες ζωές. Φθάνοντας στο νοσοκομείο της Λάρισας ο κ. Τσίπρας συνάντησε συγγενείς τραυματιών, αλλά και συγγενείς και γονείς θυμάτων, στους οποίους εξέφρασε τα βαθιά του συλλυπητήρια για την τραγική απώλεια. Πριν αναχωρήσει ο κ. Τσίπρας από τη Λάρισα ανταποκρίθηκε στο κάλεσμα για έκτακτη αιμοδοσία για την βοήθεια των τραυματιών. Νωρίτερα, ο κ. Τσίπρας βρέθηκε στο σημείο του τραγικού σιδηροδρομικού δυστυχήματος κοντά στα Τέμπη. Ο Πρόεδρος του ΣΥΡΙΖΑ ΠΣ βρέθηκε στο πλευρό των διασωστών και πυροσβεστών που δίνουν τη μάχη για τον απεγκλωβισμό τραυματιών και ανάσυρση θυμάτων από χθες το βράδυ, και ενημερώθηκε από τον υπαρχηγό της Πυροσβεστικής για την πορεία των επιχειρήσεων που βρίσκονται ακόμα σε εξέλιξη στα συντρίμμια των τρένων. Μετά την ολοκλήρωση της ενημέρωσης ο κ. Τσίπρας έκανε την ακόλουθη δήλωση προς τους εκπροσώπους του Τύπου: «Είναι στιγμές βαθιάς οδύνης και  θλίψης. Οι εικόνες που είδα είναι συγκλονιστικές. Ζούμε μια αδιανόητη τραγωδία με δεκάδες νεκρούς και αγνοούμενους, μεταξύ των οποίων δυστυχώς και πολλά νέα παιδιά. Τούτη την ώρα που μετράμε ακόμη τους νεκρούς μας και πενθούμε δεν θέλω να μιλήσω για ευθύνες. Αυτά θα τα πούμε στην ώρα τους. Θέλω μονάχα να εκφράσω την βαθύτατη οδύνη και τη  συμπαράστασή μου στους συγγενείς των θανόντων, αλλά και τις ευχές μου για ταχεία ανάρρωση  στους τραυματισμένους»."
avgi.gr,https://www.avgi.gr//politiki/440949_ta-syllypitiria-se-mitsotaki-sakellaropoyloy-gia-tin-tragodia-sta-tempi, ΠΟΛΙΤΙΚΗ, Ερντογάν / Τα συλλυπητήρια σε Μητσοτάκη - Σακελλαροπούλου για την τραγωδία στα Τέμπη,01.03.23 17:12,Αυγή Newsroom,"Την βαθύτατη θλίψη του για το πολύνεκρο σιδηροδρομικό δυστύχημα στα Τέμπη, εξέφρασε ο Τούρκος πρόεδρος Ρ. Τ. Ερντογάν στην Πρόεδρο της Δημοκρατίας Κατερίνα Σακελλαροπούλου και τον πρωθυπουργό Κυριάκο Μητσοτάκη.  «Ο Πρόεδρος Ερντογάν έστειλε μήνυμα στην Πρόεδρο της Ελλάδας Κατερίνα Σακελλαροπούλου και στον Έλληνα πρωθυπουργό Κυριάκο Μητσοτάκη για το σιδηροδρομικό δυστύχημα στην Ελλάδα». «Στο μήνυμά του, ο Πρόεδρος Ερντογάν δήλωσε ότι είναι βαθιά λυπημένος για το σιδηροδρομικό δυστύχημα στην Ελλάδα, μετέφερε τα συλλυπητήριά του για όσους έχασαν τη ζωή τους στο δυστύχημα και ευχήθηκε ανάρρωση στους τραυματίες» αναφέρεται χαρακτηριστικά στα tweets του τουρκικού υπουργείου Εξωτερικών. Cumhurbaşkanı @RTErdogan, Yunanistan’da meydana gelen tren kazası nedeniyle Yunanistan Cumhurbaşkanı Katerina Sakellaropoulou ve Yunanistan Başbakanı Kiryakos Miçotakis’e geçmiş olsun mesajı gönderdi. "
avgi.gr,https://www.avgi.gr//politiki/440950_dilosi-apogeyma-meta-tin-polynekri-tragodia, ΠΟΛΙΤΙΚΗ, Κυριάκος Μητσοτάκης / Δήλωση το απόγευμα μετά την πολύνεκρη τραγωδία,01.03.23 17:10,Αυγή Newsroom,"Δήλωση για την ανείπωτη τραγωδία στα Τέμπη αναμένεται να κάνει σήμερα το απόγευμα μετά τις 18:00 ο Κυριάκος Μητσοτάκης. Νωρίτερα ο πρωθυπουργός από το σημείο της τραγωδίας δήλωσε τα εξής: «Είναι πάρα πολύ δύσκολο αυτό το οποίο βιώνουμε σήμερα ως χώρα, μιλάμε για μια ανείπωτη τραγωδία. Η σκέψη μας σήμερα είναι πρώτα και πάνω απ’ όλα με τους συγγενείς των θυμάτων. Υποχρέωσή μας είναι να περιθάλψουμε τους τραυματίες και από εκεί και πέρα να ταυτοποιήσουμε τις σορούς. Και από εκεί και πέρα ένα πράγμα μπορώ να εγγυηθώ. Να μάθουμε τα αίτια αυτής της τραγωδίας. Θα κάνουμε ό,τι περνάει από το χέρι μας για να μην ξανασυμβεί ποτέ κάτι τέτοιο»."
avgi.gr,https://www.avgi.gr//koinonia/440945_akinitopoiithikan-oi-syrmoi-toy-metro-se-endeixi-sebasmoy-pros-toys-nekroys, ΚΟΙΝΩΝΙΑ, Τέμπη / Ακινητοποιήθηκαν οι συρμοί του μετρό σε ένδειξη σεβασμού προς τους νεκρούς,01.03.23 16:29,Αυγή Newsroom,"Συγκινεί η κίνηση των εργαζομένων του Μετρό, οι οποίοι τίμησαν τα θύματα της τραγωδίας που σημειώθηκε στα Τέμπη, αργά το βράδυ της Τρίτης. Το μεσημέρι της Τετάρτης οι συρμοί ακινητοποιήθηκαν, σε ένδειξη σεβασμού και τηρήθηκε ενός λεπτού σιγή για τους δεκάδες ανθρώπους που έχασαν τη ζωή τους από την σύγκρουσης επιβατικής αμαξοστοιχίας με εμπορευματική. Σημειώνεται ότι μέχρι στιγμής οι επιβεβαιωμένοι νεκροί ανέρχονται στους 36, ενώ δεκάδες είναι και οι τραυματίες. Σύμφωνα με τα όσα δήλωσε ο εκπρόσωπος Τύπου του Πυροσβεστικού Σώματος 66 άτομα νοσηλεύονται σε νοσοκομεία, εκ των οποίων οι 6 βρίσκονται σε ΜΕΘ.  Σύμφωνα με τα ηλεκτρονικά στοιχεία από την εταιρεία Hellenic Train, στην επιβατική αμαξοστοιχία στο συγκεκριμένο τμήμα της διαδρομής επέβαιναν 342 επιβάτες και 10 άτομα προσωπικό, ενώ στην εμπορική αμαξοστοιχία 2 άτομα προσωπικό. Τα σωστικά συνεργεία επιχειρούν ακόμα στο σημείο, ενώ υπενθυμίζεται ότι συνελήφθη ο σταθμάρχης του ΟΣΕ από το Τμήμα Τροχαίας Λάρισας."
avgi.gr,https://www.avgi.gr//koinonia/440944_ta-sygklonistika-binteo-apo-drone-pano-apo-ta-syntrimmia, ΚΟΙΝΩΝΙΑ, Τέμπη / Τα συγκλονιστικά βίντεο από drone πάνω από τα συντρίμμια,01.03.23 16:22,Αυγή Newsroom,"Τον γύρο του κόσμου κάνει η είδηση της σιδηροδρομικής τραγωδίας στα Τέμπη, την ώρα που αριθμός των επιβεβαιωμένων θυμάτων έχει φτάσει τους 40.  Διεθνή πρακτορεία μεταδίδουν όλες τις εξελίξεις μαζί με συγκλονιστικές εικόνες από το σημείο του δυστυχήματος.  Ο Guardian με τη χρήση drone κατέγραψε εικόνες πάνω την περιοχή όπου συγκρούστηκαν οι δύο αμαξοστοιχίες στις οποίες βρίσκονταν περισσότεροι από 350 άνθρωποι.        "
avgi.gr,https://www.avgi.gr//politiki/440943_paraitithike-meta-dystyhima-sta-tempi, ΠΟΛΙΤΙΚΗ, Κώστας Καραμανλής / Παραιτήθηκε μετά το δυστύχημα στα Τέμπη,01.03.23 16:09,Αυγή Newsroom,"Την παραίτησή του από τη θέση του υπουργού Υποδομών και Μεταφορών ανακοίνωσε ο Κώστας Καραμανλής μετά το πολύνεκρο σιδηροδρομικό δυστύχημα στα Τέμπη. Μεταξύ άλλων αναφέρει ότι η κυβέρνηση δεν κατάφερε να αποτρέψει το δυστύχημα παρά τις «προσπάθειές» της. Αναλυτικά η δήλωσή του: «Μόλις τώρα γύρισα από το σημείο της σιδηροδρομικής τραγωδίας στα Τέμπη. Ο πόνος είναι ανείπωτος. Είναι γεγονός ότι παραλάβαμε τον ελληνικό σιδηρόδρομο σε κατάσταση που δεν ταιριάζει στον 21ο αιώνα. Σε αυτά τα 3,5 χρόνια, κάναμε κάθε προσπάθεια για να βελτιώσουμε αυτή την πραγματικότητα. Δυστυχώς, οι προσπάθειες αυτές δεν ήταν αρκετές για να αποτρέψουν ένα τέτοιο δυστύχημα. Κι αυτό είναι πολύ βαρύ για όλους μας και για εμένα προσωπικά. Όταν συμβαίνει κάτι τόσο τραγικό, δεν είναι δυνατόν να συνεχίζουμε σαν να μην συνέβη. Είμαι λίγα χρόνια στην πολιτική, αλλά θεωρώ απαραίτητο στοιχείο της Δημοκρατίας μας οι πολίτες της χώρας μας να εμπιστεύονται το πολιτικό σύστημα. Αυτό λέγεται πολιτική ευθύνη. Γι’ αυτό το λόγο, δηλώνω την παραίτησή μου από τη θέση του Υπουργού Υποδομών και Μεταφορών. Είναι αυτό που νιώθω καθήκον μου να πράξω ως ελάχιστη ένδειξη σεβασμού στη μνήμη των ανθρώπων που έφυγαν τόσο άδικα και αναλαμβάνοντας την ευθύνη για τα διαχρονικά λάθη του ελληνικού κράτους και του πολιτικού συστήματος. Μέσα από την καρδιά μου, εκφράζω για άλλη μια φορά την οδύνη μου και τη συμπαράστασή μου στις οικογένειες των θυμάτων»."
avgi.gr,https://www.avgi.gr//politiki/440940_zoyme-mia-adianoiti-tragodia-den-tha-miliso-gia-eythynes-tora, ΠΟΛΙΤΙΚΗ, Αλέξης Τσίπρας / Ζούμε μία αδιανόητη τραγωδία – Δεν θα μιλήσω για ευθύνες τώρα,01.03.23 15:00,Αυγή Newsroom,"Στο σημείο του τραγικού σιδηροδρομικού δυστυχήματος κοντά στα Τέμπη βρίσκεται ο Αλέξης Τσίπρας. Ο πρόεδρος του ΣΥΡΙΖΑ - ΠΣ βρέθηκε στο πλευρό των διασωστών και πυροσβεστών που δίνουν τη μάχη για τον απεγκλωβισμό τραυματιών και ανάσυρση θυμάτων από χθες το βράδυ, και ενημερώθηκε από τον υπαρχηγό της Πυροσβεστικής για την πορεία των επιχειρήσεων που βρίσκονται ακόμα σε εξέλιξη στα συντρίμμια των τρένων. Μετά την ολοκλήρωση της ενημέρωσης ο κ. Τσίπρας έκανε την ακόλουθη δήλωση προς τους εκπροσώπους του Τύπου: «Είναι στιγμές βαθιάς οδύνης και θλίψης. Οι εικόνες που είδα είναι συγκλονιστικές. Ζούμε μια αδιανόητη τραγωδία με δεκάδες νεκρούς και αγνοούμενους, μεταξύ των οποίων δυστυχώς και πολλά νέα παιδιά. Τούτη την ώρα που μετράμε ακόμη τους νεκρούς μας και πενθούμε δεν θέλω να μιλήσω για ευθύνες. Αυτά θα τα πούμε στην ώρα τους. Θέλω μονάχα να εκφράσω την βαθύτατη οδύνη και τη συμπαράστασή μου στους συγγενείς των θανόντων, αλλά και τις ευχές μου για ταχεία ανάρρωση στους τραυματισμένους»."
avgi.gr,https://www.avgi.gr//koinonia/440939_skines-sparagmoy-sto-geniko-nosokomeio-larisas, ΚΟΙΝΩΝΙΑ, Σύγκρουση τρένων στα Τέμπη / Σκηνές σπαραγμού στο Γενικό Νοσοκομείο Λάρισας,01.03.23 14:56,Αυγή Newsroom,"Πρωτοφανείς σκηνές σπαραγμού εκτυλίσσονται στο Γενικό Νοσοκομείο Λάρισας, όπου  γονείς, συγγενείς και φίλοι συγκεντρώνονται εκεί και προσπαθούν εναγωνίως να μάθουν κάποιο νέο για τους δικού τους. Ο πόνος και η θλίψη είναι αβάσταχτη καθώς υπήρχαν πολλοί νέοι μέσα στο τρένο, λένε επιβάτες και επιβεβαιώνει και η ιατροδικαστής Ρουμπίνη Λεονταρή. «Δυστυχώς δεν ξέρουμε πού θα φτάσει ο αριθμός ... δυστυχώς τα περισσότερα είναι νέα παιδιά, είναι τραγικό. Κάθε άνθρωπος έχει την αξία του όποια ηλικία και να έχει, αλλά με νέα παιδιά είναι ακόμη πιο συγκλονιστικό, μια εικόνα φοβερή» ανέφερε νωρίτερα. Στο Γενικό Νοσοκομείο έχει ξεκινήσει η ταυτοποίηση των θυμάτων, όσων μπορούν να αναγνωριστούν ενώ για τους υπόλοιπους θα γίνουν τεστ dna προκειμένου να γνωστοποιηθεί η ταυτότητα τους. Η διαδικασία αναγνώρισης γίνεται παρουσία αξιωματικών και ειδικών ψυχολόγων της αστυνομίας. Οι ανθρώπινες ιστορίες που ξεπηδούν από τα συντρίμμια της σύγκρουσης είναι σκληρές ενώ ακόμα ο κατάλογος με τους αγνοούμενους είναι μακρύς. Ο αριθμός των νεκρών από τη σιδηροδρομική τραγωδία στα Τέμπη αναμένεται να αυξηθεί όπως ανακοίνωσε η ίδια η Πυροσβεστική η οποία επιβεβαίωσε ότι τα μέχρι στιγμής θύματα ανέρχονται σε 36. Οι πυροσβέστες σύμφωνα με την τελευταία ενημέρωση επιχειρούν στο δεύτερο βαγόνι και τμηματικά αφαιρούν τα κομμάτια του. Όταν ολοκληρωθεί η επιχείρηση έρευνας, θα επιχειρήσουν και στο τρίτο βαγόνι."
avgi.gr,https://www.avgi.gr//koinonia/440938_1300-bathmoi-kelsioy-sto-proto-bagoni-tha-yparhoyn-kai-alloi-nekroi, ΚΟΙΝΩΝΙΑ, Τέμπη / 1.300 βαθμοί Κελσίου στο πρώτο βαγόνι - «Θα υπάρχουν και άλλοι νεκροί»,01.03.23 14:53,Αυγή Newsroom,"Ο αριθμός των νεκρών από τη σιδηροδρομική τραγωδία στα Τέμπη αναμένεται να αυξηθεί όπως ανακοίνωσε η ίδια η πυροσβεστική, ενώ την ίδια ώρα έχει επιβεβαιωθεί ότι τα θύματα ανέρχονται πλέον σε 40. Νωρίτερα, ο εκπρόσωπος Τύπου της πυροσβεστικής, Πύραρχος Βασίλειος Βαθρακογιάννης είπε ότι «από τη σφοδρότητα της σύγκρουσης, το βαγόνι – εστιατόριο βρέθηκε πάνω σε δύο άλλα βαγόνια. Από τη σύγκρουση ξέσπασε φωτιά, η οποία ανέβασε τη θερμοκρασία έως και σε 1.300 βαθμούς Κελσίου, που σημαίνει ότι είναι δύσκολη η ταυτοποίηση των ανθρώπων που βρίσκονταν μέσα σε αυτό. Οι νεκροί επισήμως ανέρχονται σε 36 αλλά θεωρείται βέβαιο ότι ο αριθμός τους αναμένεται να είναι μεγαλύτερος. Νοσηλεύονται 72 εκ των οποίων οι 6 σε ΜΕΘ». Όπως είπε, αυτήν την ώρα, οι πυροσβέστες επιχειρούν στο δεύτερο βαγόνι και τμηματικά αφαιρούν τα κομμάτια του. Όταν ολοκληρωθεί η επιχείρηση έρευνας, θα επιχειρήσουν και στο τρίτο βαγόνι."
avgi.gr,https://www.avgi.gr//koinonia/440937_dimosia-dapani-oi-kideies-ton-thymaton, ΚΟΙΝΩΝΙΑ, Σύγκρουση τρένων στα Τέμπη / Δημοσία δαπάνη οι κηδείες των θυμάτων ,01.03.23 14:03,Αυγή Newsroom,"Δημοσία δαπάνη θα τελεστούν οι κηδείες των θυμάτων του πολύνεκρου σιδηροδρομικού δυστυχήματος στα Τέμπη, με απόφαση των υπουργών Εσωτερικών και Οικονομικών. Παράλληλα, από την 1η Μαρτίου έως την 3η Μαρτίου 2023 οι σημαίες σε όλα τα δημόσια κτήρια της χώρας θα κυματίζουν μεσίστιες, ενώ αναστέλλεται και κάθε δημόσια εορταστική εκδήλωση. Η ανακοίνωση χαρακτηριστικά των υπουργών Μάκη Βορίδη και Χρήστου Σταϊκούρα αναφέρει πως «με αφορμή το συνταρακτικό σιδηροδρομικό δυστύχημα των Τεμπών που έχει συγκινήσει ολόκληρο τον ελληνικό λαό, οι Υπουργοί Εσωτερικών Μάκης Βορίδης και Οικονομικών Χρήστος Σταϊκούρας αποφασίζουν την τέλεση της κηδείας των θυμάτων με δημόσια δαπάνη». Επίσης αναφορικά με το τριήμερο εθνικό πένθος αναφέρουν: «Παράλληλα, με απόφαση του κ. Βορίδη, από την 1η Μαρτίου έως την 3η Μαρτίου 2023 οι σημαίες σε όλα τα δημόσια κτήρια της χώρας θα κυματίζουν μεσίστιες ενώ αναστέλλεται και κάθε δημόσια εορταστική εκδήλωση, σε εφαρμογή της κήρυξης από τον Πρωθυπουργό τριήμερου εθνικού πένθους για τα θύματα του σιδηροδρομικού δυστυχήματος»."
avgi.gr,https://www.avgi.gr//koinonia/440936_synelifthi-kai-episimos-o-stathmarhis-sti-larisa, ΚΟΙΝΩΝΙΑ, Σύγκρουση τρένων στα Τέμπη / Συνελήφθη και επισήμως ο σταθμάρχης στη Λάρισα,01.03.23 13:59,Αυγή Newsroom,"Συνελήφθη και επισήμως λίγο μετά τη μία το μεσημέρι ο σταθμάρχης του ΟΣΕ από το Τμήμα Τροχαίας Λάρισας, καθώς υπογράφηκε η έκθεση σύλληψης από τον εισαγγελέα, ο οποίος παρακολουθεί τις ανακρίσεις για την ανείπωτη τραγωδία έξω από τα Τέμπη. Ο σταθμάρχης, ηλικίας 59 ετών, σύμφωνα με την Αστυνομία, χαρακτηρίζεται ως υπαίτιος του δυστυχήματος και κατηγορείται εκτός των άλλων, για ανθρωποκτονία από αμέλεια άρθρο 302 του Ποινικού Κώδικα), σωματική βλάβη από αμέλεια (314 ΠΚ) και επικίνδυνες παρεμβάσεις στην συγκοινωνία μέσων (291 ΠΚ). Στο πλαίσιο της δικογραφίας που σχηματίζεται από την ΕΛΑΣ έχουν δώσει ανωμοτί καταθέσεις και άλλοι δύο υπάλληλοι στην Τροχαία Λάρισας. Υπενθυμίζεται ότι την εποπτεία του συνόλου της προανάκρισης έχει αναλάβει ο προϊστάμενος της Εισαγγελίας Εφετών Λάρισας Σταμάτης Δασκαλόπουλος, με εντολή του Εισαγγελέα του Αρείου Πάγου Ισίδωρου Ντογιάκου. "
avgi.gr,https://www.avgi.gr//tehnes/440935_anaballoyn-oi-kallitehnes-tin-ayriani-synaylia-symparastasi-stis-oikogeneies-ton, ΤΕΧΝΕΣ, Σύγκρουση τρένων στα Τέμπη / Αναβάλλουν οι καλλιτέχνες την αυριανή συναυλία – Συμπαράσταση στις οικογένειες των θυμάτων,01.03.23 13:45,Αυγή Newsroom,"Την αμέριστη συμπαράστασή τους στις οικογένειες των θυμάτων του τραγικού σιδηροδρομικού δυστυχήματος στα Τέμπη εκφράζουν οι καλλιτέχνες. Σε ένδειξη πένθους, ανακοίνωσαν ότι αναβάλλουν την προγραμματισμένη για αύριο Πέμπτη συναυλία-κινητοποίηση, η οποία θα γίνονταν στο πλαίσιο των δράσεων για την απόσυρση του ΠΔ 85/2022. «Ο Μάρτιος του 2023 μπήκε με μια δυσβάστακτη τραγωδία» τονίζουν σε ίδιες αναρτήσεις τους στο Facebook η ΠΟΘΑ (Πανελλήνια Ομοσπονδία Θεάματος) και το ΣΕΗ (Σωματείο Ελλήνων Ηθοποιών).   «Εκφράζουμε την αμέριστη συμπαράστασή μας στις οικογένειες των θυμάτων του πολύνεκρου σιδηροδρομικού δυστυχήματος και ευχόμαστε στους τραυματίες ταχύτατη ανάρρωση» σημειώνουν. «Αυτή την ώρα του πένθους είναι αυτονόητο ότι αναβάλλουμε την προγραμματισμένη μουσική διαμαρτυρία με δεκάδες καλλιτέχνες, που θα ελάμβανε χώρα αύριο, Πέμπτη 2 Μαρτίου, έξω από το Θέατρο Μαρία Κάλλας, πρώην Ολύμπια» αναφέρουν. «Καλή δύναμη στους διασώστες, τους νοσηλευτές και σε όσους επιχειρούν αυτή τη στιγμή στο πεδίο της τραγωδίας» καταλήγουν. "
avgi.gr,https://www.avgi.gr//koinonia/440934_ti-einai-kai-poses-fores-ehei-kiryhthei-stin-ellada, ΚΟΙΝΩΝΙΑ, Τριήμερο εθνικό πένθος / Τι είναι και πόσες φορές έχει κηρυχθεί στην Ελλάδα,01.03.23 13:42,Αυγή Newsroom,"Σε κλίμα βαθιάς οδύνης έχει βυθιστεί η χώρα μετά την πολύνεκρη σύγκρουση τρένων στα Τέμπη, που ακόμα είναι άγνωστος ο ακριβής αριθμός των θυμάτων. Η ανείπωτη τραγωδία και ο θρήνος που επικρατεί οδήγησε στην κήρυξη τριήμερου εθνικού πένθους στην Ελλάδα. Συγκεκριμένα, με απόφαση του πρωθυπουργού, αναστέλλονται οι δημόσιες εορταστικές εκδηλώσεις και θα γίνεται μεσίστια η έπαρση σημαίας σε όλα τα δημόσια κτήρια, σε ένδειξη πένθους για τα θύματα του σιδηροδρομικού δυστυχήματος των Τεμπών, από σήμερα, 1η έως και την 3η Μαρτίου 2023. Το εθνικό πένθος είναι όρος που περιγράφει την ένδειξη πένθους που προέρχεται από την θλίψη και λύπη για κάποιο δυστυχές γεγονός και κηρύσσεται επισήμως από τις κυβερνήσεις κρατών. Μπορεί να προέλθει από τον θάνατο πολλών ανθρώπων έπειτα από μια φυσική καταστροφή, ένα τρομοκρατικό χτύπημα ή κάποιο άλλο δυστυχές γεγονός, όπως επίσης και από το γεγονός θανάτου ενός ιδιαίτερα σημαντικού ανθρώπου για ένα έθνος ή λαό. Η Ελληνική Δημοκρατία έχει κηρύξει τριήμερο εθνικό πένθος 7 φορές:"
avgi.gr,https://www.avgi.gr//koinonia/440933_eikona-foberi-ta-neara-thymata-analogi-me-dystyhima-sta-tempi-leei-i-iatrodikastis, ΚΟΙΝΩΝΙΑ," Σύγκρουση τρένων στα Τέμπη / Εικόνα φοβερή τα νεαρά θύματα, ανάλογη με το δυστύχημα στα Τέμπη λέει η ιατροδικαστής",01.03.23 13:41,Αυγή Newsroom,"«Το κακό είναι ότι συνεχίζουν να έρχονται σοροί, συνεχίζεται το έργο ανάσυρσης σορών από το χώρο», είπε μιλώντας στο ΣΚΑΪ η ιατροδικαστής Ρουμπίνη Λεονταρή, που συμμετέχει στο κλιμάκιο της ιατροδικαστικής υπηρεσίας του υπουργείου Δικαιοσύνης που βρίσκεται στη Λάρισα. Σε άλλο σημείο προσέθεσε ότι «αυτή τη στιγμή έχουμε 36 νεκρούς ... πριν λίγο έφεραν σορό πάλι, δυστυχώς δεν ξέρουμε πού θα φτάσει ο αριθμός ... δυστυχώς τα περισσότερα είναι νέα παιδιά, είναι τραγικό ... Κάθε άνθρωπος έχει την αξία του όποια ηλικία και να έχει, αλλά με νέα παιδιά είναι ακόμη πιο συγκλονιστικό, μια εικόνα φοβερή ... δεν απέχει πολύ από το δυστύχημα των Τεμπών, όπου εκεί είχαμε 21 νέα παιδιά ... ήμουν εδώ ... όπως και του Μαλιακού ... είχαμε την ατυχία να χειριστούμε και αυτό», όπως ανέφερε. Η ίδια περιέγραψε εξάλλου την διαδικασία, που εμπλέκει και το κλιμάκιο μαζικών καταστροφών της ΕΛΑΣ. «Βρισκόμαστε στο στάδιο ταυτοποίησης των σορών και με DNA και με μακροσκοπική εικόνα ... είμαστε διατεθειμένοι να μείνουμε και το βράδυ και αύριο μέχρι να τελειώσουμε τις νεκροτομές, να παραλάβουν οι συγγενείς τους οικείους τους ... υπάρχει συγκεκριμένο πρωτόκολλο μαζικών καταστροφών ... ακόμη και σε περιστατικά που είναι αναγνωρίσιμα θα τηρηθεί η μέθοδος του DNA ... είναι το κλιμάκιο της ΕΛΑΣ που προβαίνει σε αυτή τη διαδικασία ... εμείς με το που θα γίνει η ταυτοποίηση των σορών θα προχωρούμε στις νεκροψίες-νεκροτομές»."
avgi.gr,https://www.avgi.gr//koinonia/440932_mas-elegan-pseytikes-eidiseis-oti-erhontai-275-atoma-me-leoforeia, ΚΟΙΝΩΝΙΑ," Καταγγελία συγγενή / «Μας έλεγαν ψεύτικες ειδήσεις, ότι έρχονται 275 άτομα με λεωφορεία»",01.03.23 13:02,Αυγή Newsroom,"Τις δραματικές στιγμές που ζουν οι συγγενείς των επιβατών της αμαξοστοιχίας που ενεπλάκη στην φονική σύγκρουση με άλλη εμπορική στα Τέμπη αναδεικνύει η μαρτυρία ενός από αυτούς, που μίλησε στο onlarissa για τις ατελείωτες ώρες χωρίς καμία ενημέρωση και την απουσία υποστήριξης από τον κρατικό μηχανισμό και τις αρμόδιες Αρχές. Όπως ανέφερε, «ο δικός μου ο άνθρωπος, μαζί με το φίλο του (ανέφερε τα ονοματεπώνυμα) αγνοούνται. Είχαν φύγει την Τρίτη, πάλι είχε πρόβλημα το τρένο. Σταμάτησαν, είχαν δυο ώρες καθυστέρηση. Είναι το τρενάκι του τρόμου αυτό το τρένο, να το χαίρονται. Χτες είχαμε επικοινωνία από την Αθήνα που ξεκινούσαν. Βρήκαν τις κοπέλες τους, περάσαν όμορφα, γυρνούσαν. Μας έστειλε ""γυρνάω"". Αυτή ήταν η τελευταία επικοινωνία που είχαμε. Ήταν 26 χρονών». Σε ερώτηση δημοσιογράφου για το πώς ενημερώθηκε για το δυστύχημα, ο ίδιος ήταν σαφής: «Μα δεν το έμαθα. Δεν έχουμε μάθει κάτι, τίποτα. Είμαστε λες και είμαστε στην Ουκρανία. Δεν έχουμε ενημέρωση, τίποτα. Ήρθαμε εδώ από τα ξημερώματα ... Τίποτα, δεν ξέρουμε. Πήγε ο γιος μου να τον πάρει το βράδυ από το σταθμό της Θεσσαλονίκης. Ζήτησε να μάθει σε ποιο βαγόνι ήταν. Του είπαν ""δεν μπορούμε να κάνουμε ενημέρωση, πού είναι, πού βρίσκονται""». Κατήγγειλε παράλληλα ότι στο σταθμό της Θεσσαλονίκης υπήρχε παραπληροφόρηση στους συγγενείς που είχαν σπεύσει εκεί να ενημερωθούν για την τύχη των ανθρώπων τους. Όπως περιέγραψε, ο γιος του που είχε πάει εκεί «περίμενε τα λεωφορεία, έλεγαν ""έρχονται, έρχονται λεωφορεία"". Ήταν τριάμιση λεωφορεία όλα κι όλα. Λέγανε ψεύτικες ειδήσεις, ότι ήταν 275 άτομα, ""έρχονται Θεσσαλονίκη"" κι αναθαρρήσαμε. Και μετά με παίρνει ο γιος μου στις 4 το πρωί και μου λέει ""τελείωσαν τα λεωφορεία"". Του λέω ""δεν έχει άλλα;"" και φύγαμε καρφί και ήρθαμε εδώ». Η περιγραφή του για το πώς αντιμετωπίστηκαν ενώ αναζητούσαν πληροφορίες στη Λάρισα, είναι επίσης αποκαλυπτική για το τι ζουν οι συγγενείς των επιβατών. «Μας έδειξαν λίστες, μας ενημέρωσαν. Απλά, η αστυνομία μας λέει ""τι ρούχα φορούσαν;"", ""είχαν σκουλαρίκια;"", ""είχαν τατουάζ;"", τι είναι αυτά, τι χαζομάρες είναι αυτές; Θέλουμε να δούμε αν είναι τα παιδιά μας μέσα. Τελείωσε. Αυτό ζητάμε. Και φυσικά, να πληρώσουν όλοι οι υπεύθυνοι το χάλι, το ελληνικό χάλι. Το 2023 να τρακάρουν τρένα, τρελό, σε διπλή γραμμή».  Άλλες μαρτυρίες στα social media επιβεβαιώνουν ότι οι οικείοι επιβαινόντων που είχαν βρεθεί στον σταθμό της Θεσσαλονίκης, περίμεναν επί ώρες χωρίς ενημέρωση. «Το μάθαμε από τα ταξί κυρίως» είπε νεαρός που περίμενε την σύντροφό του, «περιμένουμε τα λεωφορεία, να δούμε αν είναι μέσα ... από την εταιρεία ή από την αστυνομία δεν μας είπαν τίποτα». Περιμένει στον σιδηροδρομικό σταθμό Θεσσαλονίκης για να μάθει αν η κοπέλα του είναι ζωντανή.""Είμαστε προετοιμασμένοι για το χειρότερο, ελπίζοντας για το καλύτερο""Απ'το""επιτελικό κράτος"" δεν τους ενημερώνει κανείς #τεμπη #οσε pic.twitter.com/tlNAelP7FX   "
avgi.gr,https://www.avgi.gr//diethni/440931_mesisties-oi-simaies-kai-stis-bryxelles, ΔΙΕΘΝΗ, Σύγκρουση τρένων στα Τέμπη / Μεσίστιες οι σημαίες και στις Βρυξέλλες ,01.03.23 12:57,Αυγή Newsroom,"Μεσίστιες κυματίζουν οι σημαίες σε όλα τα κτίρια της Κομισιόν, στη μνήμη των θυμάτων της ανείπωτης εθνικής τραγωδίας στα Τέμπη. Η Ούρσουλα φον ντερ Λάιεν έδωσε την σχετική εντολή ώστε να κυματίζουν μεσίστιες οι σημαίες σε όλα τα κτίρια της Κομισιόν, στη μνήμη των θυμάτων της τραγωδίας. «Με απόφαση της Προέδρου, από τώρα οι σημαίες της Ένωσης μεσίστιες σε όλα τα κτίρια της Ευρωπαϊκής Επιτροπής, στη μνήμη των θυμάτων της τραγωδίας των Τεμπών. Η Ευρώπη πενθεί με τους Έλληνες», έγραψε στο Twitter, ο Μαργαρίτης Σχοινάς, αντιπρόεδρος της Κομισιόν. Με απόφαση της Προέδρου ⁦@vonderleyen⁩ από τώρα οι σημαίες της Ένωσης μεσίστιες σε όλα τα κτήρια της Ευρωπαϊκής Επιτροπής στη μνήμη των θυμάτων της τραγωδίας των Τεμπών.Η Ευρώπη πενθεί με τους Έλληνες. pic.twitter.com/b2xn624g6x "
avgi.gr,https://www.avgi.gr//politiki/440930_tha-kanoyme-oti-perna-apo-heri-mas-na-min-xanasymbei, ΠΟΛΙΤΙΚΗ," Μητσοτάκης από Τέμπη / Θα κάνουμε ό,τι περνά από το χέρι μας να μην ξανασυμβεί",01.03.23 12:56,Αυγή Newsroom,"Για ανείπωτη τραγωδία έκανε λόγο ο Κυριάκος Μητσοτάκης από το τόπο της σιδηροδρομικής τραγωδίας στα Τέμπη, με τους μέχρι στιγμής 36 επιβεβαιωμένους νεκρούς και τους δεκάδες τραυματίες. «Η σκέψη μας είναι πρώτα και πάνω από όλα στους συγγενείς των θυμάτων. Υποχρέωσή μας να περιθάλψουμε τους τραυματίες, να ταυτοποιήσουμε τις σορούς. Ένα μπορώ να εγγυηθώ. Θα μάθουμε τα αίτια της τραγωδίας και θα κάνουμε ό,τι περνάει από το χέρι μας για να μην ξανασυμβεί ποτέ κάτι τέτοιο», δήλωσε."
avgi.gr,https://www.avgi.gr//koinonia/440929_katargoyntai-ola-ta-dromologia-simera, ΚΟΙΝΩΝΙΑ, Hellenic Train / Καταργούνται όλα τα δρομολόγια σήμερα,01.03.23 12:50,Αυγή Newsroom,"Ακυρώνονται όλα τα δρομολόγια τρένων που είναι προγραμματισμένα για σήμερα, Τετάρτη, μετά την τραγωδία με τη σύγκρουση τρένων στα Τέμπη. Η Hellenic Train ανακοίνωσε ότι «καταργούνται» όλα τα δρομολόγια. «Ενημερώνουμε το επιβατικό κοινό ότι, όλα τα δρομολόγια της Hellenic Train σήμερα Τετάρτη 1/3/2023 καταργούνται, με ισχύ από τις 12:00μμ», αναφέρει συγκεκριμένα στην τελευταία της ενημέρωση.  "
avgi.gr,https://www.avgi.gr//politiki/440928_mesistia-i-elliniki-simaia-sti-boyli, ΠΟΛΙΤΙΚΗ, Σύγκρουση τρένων στα Τέμπη / Μεσίστια η ελληνική σημαία στη Βουλή ,01.03.23 12:22,Αυγή Newsroom,"Μεσίστια κυματίζει η ελληνική σημαία στο κτίριο της Βουλής, η οποία συμμετέχει στο τριήμερο εθνικό πένθος για το πολύνεκρο σιδηροδρομικό δυστύχημα στα Τέμπη. Όπως αναφέρει το ΑΠΕ-ΜΠΕ επικαλούμενο ανώτατη κοινοβουλευτική πηγή, καμία επιτροπή, κανένα νομοσχέδιο, καμία συνεδρίαση δεν θα πραγματοποιηθεί κατά το τριήμερο 1-3 Μαρτίου. Για τον επαναπρογραμματισμό των εργασιών του κοινοβουλίου θα αποφασίσει η διάσκεψη των προέδρων της Βουλής"
avgi.gr,https://www.avgi.gr//koinonia/440927_i-epistoli-paraitisis-poy-edeihne-mia-proanaggeltheisa-tragodia, ΚΟΙΝΩΝΙΑ, Τέμπη / Η επιστολή παραίτησης που έδειχνε μία προαναγγελθείσα τραγωδία  ,01.03.23 12:14,Αυγή Newsroom,"Την ώρα που η κατάσταση στα συντρίμμια των τρένων στα Τέμπη παραμένει χαώδης, προκύπτει ότι υπήρξαν πολλές φωνές που δεν ακούστηκαν και καταγγελίες που αγνοήθηκαν. Είναι χαρακτηριστικό ότι στις 27 Απριλίου του 2022, ο Χρήστος Κατσιούλης, πρόεδρος της επιτροπής ETCS, η οποία είναι αρμόδια για τα έργα σηματοδότησης και ασφάλειας στο σιδηροδρομικό δίκτυο, είχε υποβάλει την παραίτησή του στη διοίκηση της ΕΡΓΟΣΕ. Το πρώην στέλεχος της ΕΡΓΟΣΕ, είχε προειδοποιήσει για την κατάσταση που επικρατεί στους σιδηρόδρομους της χώρας όταν υπέβαλε την παραίτησή του. Συγκεκριμένα, στην επιστολή του ανέφερε ότι διαφωνεί με τη μη τήρηση του φυσικού αντικειμένου της σύμβασης 717 και του τρόπου λειτουργίας του ETCS στα τμήματα Αχαρνές – Οινόη, Δομοκός – Λάρισα και Λάρισα – Πλατύ, διότι καταργούνται συμβατικά δρομολόγια και συμβατικές ενδείξεις φωτοσημάτων. Μιλούσε για κακοδιαχείριση της σύμβασης ανάταξης της σηματοδότησης στο τμήμα Δομοκός – Λάρισα και τις τεράστιες καθυστερήσεις που αυτή επιφέρει στη σύμβαση του ETCS επί γραμμής. Και είχε καταγγείλει επίσης ότι εξαιτίας μη τήρησης των συμβάσεων και ότι «θα επιτρέπεται η κυκλοφορία των τρένων στο εν λόγω τμήμα με 200 Km/h. Χωρίς σε αυτό να υπάρχει καμιά ένδειξη της κατάστασης της γραμμής, ακόμη και θραύσης αυτής, με ό,τι αυτό συνεπάγεται στην ασφάλεια κυκλοφορίας των τρένων». Όπως ανέφερε σήμερα μιλώντας στο protothema.gr αν υπήρχαν συστήματα ασφαλείας το δυστύχημα θα είχε αποφευχθεί. «Είχα ενημερώσει όλους τους αρμόδιους με επίσημα έγγραφα. Αυτό ήταν ένα συμβάν που ήταν αναμενόμενο να γίνει» και προσθέτει: «Ένα δυστύχημα είναι συνδυασμός πολλών παραγόντων. Εδώ μια απλή εξήγηση μπορεί να είναι το ανθρώπινο λάθος, αλλά για αυτό βάζεις τα προβλεπόμενα συμβατικά συστήματα ασφαλείας, για να αποκλειστεί το ανθρώπινο λάθος. Γιατί και να θέλει κάποιος επίτηδες να βάλει δυο τρένα να συγκρουστούν επεμβαίνει το σύστημα ασφαλείας και το αποτρέπουν»."
avgi.gr,https://www.avgi.gr//koinonia/440926_pio-polynekro-sidirodromiko-dystyhima-stin-elliniki-istoria, ΚΟΙΝΩΝΙΑ, Σύγκρουση τρένων στα Τέμπη / Το πιο πολύνεκρο σιδηροδρομικό δυστύχημα στην ελληνική ιστορία,01.03.23 12:01,Αυγή Newsroom,"Στο χειρότερο δυστύχημα όλων των εποχών για τους ελληνικούς σιδηρόδρομους εξελίσσεται η τραγωδία στα Τέμπη, με τους μέχρι στιγμής 36 επιβεβαιωμένους νεκρούς και τους δεκάδες τραυματίες. Μέχρι σήμερα, το πιο πολύνεκρο στην ιστορία της χώρας μας ήταν το σιδηροδρομικό δυστύχημα στο Δερβένι της Πελοποννήσου στις 30 Σεπτεμβρίου 1968. Η σύγκρουση δύο αμαξοστοιχιών ασφυκτικά γεμάτες από ψηφοφόρους για το δημοψήφισμα-παρωδία της χούντας προκάλεσε τον θάνατο 34 ανθρώπων και των τραυματισμό περισσότερων από 100 άλλων. Σύμφωνα με έρευνα του 2018 του Mediterranean Institute for Investigative Reporting (MIIR) βασισμένη σε στοιχεία του Οργανισμού Σιδηροδρόμων της Ευρωπαικής Ενωσης (ERA), η Ελλάδα βρίσκεται στην πρώτη θέση ανάμεσα στις χώρες της Ε.Ε. όσον αφορά τον αριθμό θανάτων από σιδηροδρομικά ατυχήματα σε αναλογία με την έκταση του σιδηροδρομικού δικτύου της χώρας."
avgi.gr,https://www.avgi.gr//koinonia/440925_oloi-kai-oles-na-episkefthoyn-mia-ypiresia-aimodosias, ΚΟΙΝΩΝΙΑ, ΣΥΡΙΖΑ-ΠΣ / Όλοι και όλες να επισκεφθούν μια υπηρεσία αιμοδοσίας,01.03.23 12:00,Αυγή Newsroom,"Ο ΣΥΡΙΖΑ - Προοδευτική Συμμαχία καλεί τα μέλη του, αλλά και όλους τους πολίτες να συμμετέχουν με την αλληλεγγύη τους στις προσπάθειες ανακούφισης των τραυματισμένων επιβατών και των συγγενών τους της ανείπωτης τραγωδίας στα Τέμπη, αναφέρει το γραφείο Τύπου του κόμματος της αξιωματικής αντιπολίτευσης. «Καλούμε όλους και όλες να επισκεφθούν μία από τις πλησιέστερες Νοσοκομειακές Υπηρεσίες Αιμοδοσίας σε όλη τη χώρα. Η συμπαράσταση στους δοκιμαζόμενους συνανθρώπους με την αιμοδοσία είναι το ελάχιστο καθήκον μας σε αυτές τις δύσκολες ώρες», όπως τονίζεται. Μπορείτε να ενημερωθείτε για τα κέντρα αιμοδοσίας στην ιστοθέση του Εθνικού Κέντρου Αιμοδοσίας. Σε αντίστοιχες εκκλήσεις έχουν προχωρήσει τόσο η Νεολαία ΣΥΡΙΖΑ-ΠΣ όσο και τοπικές οργανώσεις. Ο ΣΥΡΙΖΑ - Προοδευτική Συμμαχία Θεσσαλονίκης με δική του ανακοίνωση σημειώνει ότι «η ανείπωτη τραγωδία με το σιδηροδρομικό δυστύχημα στα Τέμπη έχει δημιουργήσει μεγάλες και έκτακτες ανάγκες για αίμα. Αυτές τις δύσκολες ώρες στεκόμαστε στο πλευρό των συγγενών των θυμάτων και εκφράζουμε τα ειλικρινή μας συλλυπητήρια. Παράλληλα ευχόμαστε περαστικά και γρήγορη ανάρρωση στους τραυματίες», αναφέρει η σχετική ανακοίνωση. Παρατίθενται τα στοιχεία από τα Κέντρα Αιμοδοσίας των νοσοκομείων της Θεσσαλονίκης: «ΑΧΕΠΑ» - Πανεπιστημιακό Νοσοκομείο ΘεσσαλονίκηςΣτυλιανού Κυριακίδη 1, 546 36, ΘεσσαλονίκηΤηλ. Κέντρο 23133 03110 / 23133 03111 / 23133 03310Τηλ. Αιμοδοσίας 23109 93402-5 / 23109 93461 / 23109 93390 / 23109 93401 / 23109 93432http://www.ahepahosp.gr «ΘΕΑΓΕΝΕΙΟ» - Αντικαρκινικό Νοσοκομείο ΘεσσαλονίκηςΑλεξάνδρου Συμεωνίδη 2, 546 39, ΘεσσαλονίκηΤηλ. Κέντρο 23108 98100Τηλ. Αιμοδοσίας 23108 98264http://www.theagenio.gov.gr «ΙΠΠΟΚΡΑΤΕΙΟ» - Γενικό Νοσοκομείο ΘεσσαλονίκηςΚωνσταντινουπόλεως 49, 54642, ΘεσσαλονίκηΤηλ. Κέντρο 23133 12000Τηλ. Αιμοδοσίας 23133 12811 / 23133 12812http://www.ippokratio.gr «Γ.ΠΑΠΑΝΙΚΟΛΑΟΥ» - Γενικό Νοσοκομείο ΘεσσαλονίκηςΛεωφόρος Παπανικολάου, 570 10 Δήμος Χορτιάτη, ΘεσσαλονίκηΤηλ. Αιμοδοσίας 23133 07015 / 23133 07597Email: [email protected]http://gpapanikolaou.gr «AΓΙΟΣ ΠΑΥΛΟΣ» - Γενικό Νοσοκομείο ΘεσσαλονίκηςΛεωφόρος Εθνικής Αντιστάσεως 161, 551 34 Καλαμαριά, ΘεσσαλονίκηςΤηλ. Κέντρο 23104 93400 / 23133 04400Τηλ. Αιμοδοσίας 23133 04580 / 23133 04584http://www.agpavlos.gr"
avgi.gr,https://www.avgi.gr//athlitika/440923_anablithikan-oi-imitelikoi-meta-ti-sidirodromiki-tragodia-sta-tempi, ΑΘΛΗΤΙΚΑ, Κύπελλο Ελλάδας / Αναβλήθηκαν οι ημιτελικοί μετά τη σιδηροδρομική τραγωδία στα Τέμπη,01.03.23 11:44,Αυγή Newsroom,"Το τραγικό σιδηροδρομικό δυστύχημα στην Κοιλάδα των Τεμπών και το τριήμερο εθνικό πένθος που κηρύχθηκε οδήγησαν την ΕΠΟ, στην αναβολή των ημιτελικών του Κυπέλλου Ελλάδας, που επρόκειτο να διεξαχθούν σήμερα. Η ημερομηνία διεξαγωγής του δεύτερου ημιτελικού Ολυμπιακός-ΑΕΚ και του πρώτου ημιτελικού, ανάμεσα στην Λαμία και στον ΠΑΟΚ, θα ανακοινωθεί προσεχώς από την αρμόδια επιτροπή της ΕΠΟ. "
avgi.gr,https://www.avgi.gr//politiki/440921_ston-topo-tis-tragodias-sta-tempi-o-proedros-toy-syriza-ps, ΠΟΛΙΤΙΚΗ, Αλέξης Τσίπρας / Στον τόπο της τραγωδίας στα Τέμπη ο πρόεδρος του ΣΥΡΙΖΑ-ΠΣ,01.03.23 11:08,Αυγή Newsroom,"Ο πρόεδρος του ΣΥΡΙΖΑ-ΠΣ Αλέξης Τσίπρας μεταβαίνει εκτάκτως στο σημείο της ανείπωτης τραγωδίας στα Τέμπη, με τους 36 επιβεβαιωμένους νεκρούς και τους δεκάδες τραυματίες ύστερα από τη σύγκρουση επιβατικής αμαξοστοιχίας με εμπορική αργά χθες το βράδυ. Συγκλονισμένος από την ανείπωτη τραγωδία στα Τέμπη, είχε υπογραμμίσει ότι είναι ο Αλέξης Τσίπρας σε ανάρτησή του νωρίς το πρωί στο Twitter. Συγκλονισμένος από την ανείπωτη τραγωδία στα Τέμπη.Αδιανόητο αυτό που συνέβη.Η σκέψη μας στους ανθρώπους που έφυγαν άδικα.Συλλυπητήρια στις οικογένειες των θυμάτων και συμπαράσταση στους τραυματίες.  «Αδιανόητο αυτό που συνέβη» τόνισε ο πρόεδρος του ΣΥΡΙΖΑ-ΠΣ. «Η σκέψη μας στους ανθρώπους που έφυγαν άδικα. Συλλυπητήρια στις οικογένειες των θυμάτων και συμπαράσταση στους τραυματίες» σημείωσε ο Αλ. Τσίπρας. Υπενθυμίζεται ότι από την πρώτη στιγμή της τραγωδίας με εντολή του Αλ. Τσίπρα στα Τέμπη βρέθηκε ο τομεάρχης Μεταφορών του ΣΥΡΙΖΑ-ΠΣ Νίκος Παππάς. Σε δηλώσεις του, ο Ν. Παππάς κατήγγειλε ότι «δεν έχουν γίνει εδώ και 3-4 χρόνια αυτά που έπρεπε», σημειώνοντας ότι από το 2020 έπρεπε να λειτουργούν τα ηλεκτρονικά συστήματα στο σιδηροδρομικό δίκτυο. Σε ανάρτησή του στο Twitter, ο Νίκος Παππάς έκανε λόγο για «μαύρη ημέρα». «Για λίγα 24ωρα θα αναβάλουμε την αναζήτηση και την απόδοση ευθυνών και θα σταθούμε στο πλευρό των οικογενειών που πενθούν» σημείωσε. Μαύρη μέρα. Για λίγα 24ωρα θα αναβάλουμε την αναζήτηση και την απόδοση ευθυνών και θα σταθούμε στο πλευρό των οικογενειών που πενθούν. #Τεμπη "
avgi.gr,https://www.avgi.gr//diethni/440920_syllypitiria-apo-olo-ton-kosmo-gia-tin-ethniki-tragodia, ΔΙΕΘΝΗ, Σύγκρουση τρένων στα Τέμπη / Συλλυπητήρια από όλο τον κόσμο για την εθνική τραγωδία,01.03.23 11:01,Αυγή Newsroom,"Αξιωματούχοι από όλο τον κόσμο εκφράζουν ο ένας μετά τον άλλον τα συλλυπητήρια τους για την εθνική τραγωδία στα Τέμπη. Σε ανάρτησή του στο Twitter ο πρόεδρος του Ευρωπαϊκού Συμβουλίου, Σαρλ Μισέλ, έγραψε στα ελληνικά: «Οι σκέψεις μου είναι με το λαό της Ελλάδας σήμερα το πρωί. Είμαι συγκλονισμένος από τα νέα και τις εικόνες τις σύγκρουσης των δύο τραίνων στα Τέμπη. Συλλυπητήρια στις οικογένειες των θυμάτων. Κουράγιο και δύναμη στα σωστικά συνεργεία που συνεχίζουν το δύσκολο έργο τους». My thoughts are with the people of Greece this morning.Συγκλονισμένος από τα νέα και τις εικόνες της σύγκρουσης των δύο τραίνων στα Τέμπη.Συλλυπητήρια στις οικογένειες των θυμάτων. Κουράγιο και δύναμη στα σωστικά συνεργεία που συνεχίζουν το δύσκολο έργο τους. Τα συλλυπητήριά της για το σιδηροδρομικό δυστύχημα στα Τέμπη εξέφρασε με ανάρτησή της στο τουίτερ η Πρόεδρος του Ευρωπαϊκού Κοινοβουλίου Ρομπέρτα Μέτσολα.  «Βαθιά θλίψη μετά το τρομερό σιδηροδρομικό δυστύχημα κοντά στη Λάρισα στην Ελλάδα. Τα ειλικρινή μου συλλυπητήρια σε όλα τα θύματα, τις οικογένειες και τους φίλους τους. Ευγνώμων σε όλους τους διασώστες και το ιατρικό προσωπικό που βρίσκεται στην περιοχή. Η σκέψη μας είναι με τον ελληνικό λαό μετά από αυτό το τραγικό γεγονός» σημείωσε η κ. Μέτσολα. Deeply saddened by the terrible train crash near Larissa in Greece.My sincere condolences to all victims, their families and friends.Grateful to all rescuers and medical staff on site.Our thoughts are with the people of Greece after this tragic event.🇪🇺🇬🇷  «Είμαστε δίπλα σας» αναφέρει στα ελληνικά η πρόεδρος της Κομισιόν, Ούρσουλα φον ντερ Λάιεν στο μήνυμά της για το σιδηροδρομικό δυστύχημα στα Τέμπη. «Η σκέψη μου είναι με τον λαό της Ελλάδας μετά το τρομερό σιδηροδρομικό δυστύχημα κοντά στη Λάρισα που στοίχισε τόσες ζωές εχθές το βράδυ. Μαζί σας θρηνεί όλη η Ευρώπη. Εύχομαι επίσης ταχεία ανάρρωση σε όλους τους τραυματίες. Είμαστε δίπλα σας», σημειώνει στην ανάρτησή της στο τουίτερ η Ούρσουλα φον ντερ Λάιεν. My thoughts are with the people of Greece after the terrible train accident that claimed so many lives last night near Larissa.The whole of Europe is mourning with you. I also wish for a speedy recovery for all the injured.Είμαστε δίπλα σας Εκφράζω συγκλονισμό και βαθύτατη θλίψη για την τραγωδία που επισυνέβη στην Ελλάδα με τη σύγκρουση των αμαξοστοιχιών που είχε ως αποτέλεσμα τον θάνατο δεκάδων ανθρώπων, αναφέρει σε γραπτή δήλωσή του ο Πρόεδρος της Κυπριακής Δημοκρατίας Νίκος Χριστοδουλίδης. Στην ίδια δήλωση ο κος Χριστοδουλίδης σημειώνει: Εκφράζω τα ειλικρινή μου συλλυπητήρια προς τις οικογένειες των θυμάτων, τον ελληνικό λαό και την κυβέρνηση της χώρας. «Από τη πρώτη στιγμή η πρόεδρος και το Κολέγιο των Επιτρόπων ενήμεροι για την τραγωδία στα Τέμπη και έτοιμοι να συνδράμουν όπου χρειαστεί», αναφέρει σε ανάρτησή του στο τουίτερ ο αντιπρόεδρος της Κομισιόν, Μαργαρίτης Σχοινάς. «Η σκέψη μας με τις οικογένειες των θυμάτων. Ευχές για γρήγορη ανάρρωση στους τραυματίες. Ανείπωτη θλίψη», προσθέτει."
avgi.gr,https://www.avgi.gr//koinonia/440918_eisaggeleas-efeton-analambanei-tis-ereynes-gia-tin-tragodia, ΚΟΙΝΩΝΙΑ, Σύγκρουση τρένων στα Τέμπη / Εισαγγελέας Εφετών αναλαμβάνει τις έρευνες για την τραγωδία,01.03.23 10:56,Αυγή Newsroom,"Ο προϊστάμενος της Εισαγγελίας Εφετών Λάρισας Σταμάτης Δασκαλόπουλος αναλαμβάνει την εποπτεία του συνόλου της προανάκρισης για την ανείπωτη τραγωδία με τους 36 επιβεβαιωμένους νεκρούς και τους δεκάδες τραυματίες, ύστερα από τη σύγκρουση επιβατικής αμαξοστοιχίας με εμπορική αργά χθες το βράδυ κοντά στα Τέμπη. Τη σχετική εντολή έδωσε ο Εισαγγελέας του Αρείου Πάγου Ισίδωρος Ντογιάκος.  «Ένα πρόσωπο απολογείται μέχρι στιγμής για την τραγωδία στα Τέμπη και η έρευνα συνεχίζεται», δήλωσε στο ΑΠΕ-ΜΠΕ ο κ. Δασκαλόπουλος. Όπως είπε, πρόκειται για αυτεπάγγελτη διαδικασία, σημειώνοντας πως «βρισκόμαστε σε πρώιμο στάδιο για την ολοκλήρωση της υπόθεσης».  ίδιος σημείωσε πως η έρευνα συνεχίζεται από την αστυνομία και αναμένεται να εξεταστούν όλα τα στοιχεία, ώστε να διαλευκανθούν τα αίτια του δυστυχήματος και να αποδοθούν ευθύνες. Την ίδια ώρα μορφή χιονοστιβάδας παίρνουν οι καταγγελίες για τις τεράστιες ελλείψεις και τις επικίνδυνες συνθήκες που επικρατούν στο ελληνικό σιδηροδρομικό δίκτυο τα τελευταία χρόνια, όπως αποδεικνύει και το εξώδικο που είχε στείλει ήδη το περασμένο φθινόπωρο προς υπουργείο Υποδομών και Μεταφορών, Ρυθμιστική Αρχή Σιδηροδρόμων και Hellenic Train η Πανελλήνια Ένωση Προσωπικού Έλξης."
avgi.gr,https://www.avgi.gr//politiki/440916_anaballetai-i-paroysiasi-toy-programmatos-gia-tin-prostasia-tis-protis-katoikias, ΠΟΛΙΤΙΚΗ, ΣΥΡΙΖΑ-ΠΣ / Αναβάλλεται η παρουσίαση του προγράμματος για την προστασία της πρώτης κατοικίας,01.03.23 09:40,Αυγή Newsroom,"Αναβάλλεται, η προγραμματισμένη για σήμερα Τετάρτη εκδήλωση για την παρουσίαση από τον Αλέξη Τσίπρα, του προγράμματος του ΣΥΡΙΖΑ-ΠΣ για την προστασία της πρώτης κατοικίας, εξαιτίας της τραγωδίας από τη σύγκρουση δύο αμαξοστοιχιών, χθες το βράδυ στα Τέμπη. "
avgi.gr,https://www.avgi.gr//diethni/440915_proto-thema-diethnos-makeleio, ΔΙΕΘΝΗ, Σύγκρουση τρένων στα Τέμπη / Πρώτο θέμα διεθνώς το «μακελειό»,01.03.23 09:30,Αυγή Newsroom,"Στο κεντρικό του θέμα το πρακτορείο Reuters αναφέρεται λεπτομερώς στην πρωτοφανή για την Ελλάδα τραγωδία και ταυτόχρονα υπογραμμίζει την δεινή κατάσταση στην οποία έχει περιέλθει το ελληνικό σιδηροδρομικό δίκτυο λόγω του μη εκσυγχρονισμού του.   Two trains collided head-on in Greece killing at least 32 people and injuring 85 but the cause of the deadliest rail crash in the country in decades remained unclear https://t.co/shpnvtqHI5 pic.twitter.com/UL6Bakmctm  To Associated Press έχει επίσης την σύγκρουση των τρένων στα Τέμπη ως κεντρικό του θέμα, στο οποίο υπογραμμίζει την ύπαρξη πολλών φοιτητών μεταξύ των επιβατών της αμαξοστοιχίας Intercity. BREAKING: Officials say 16 people were killed and at least 85 were injured in Greece after a collision between passenger and freight trains. Multiple train cars derailed and at least three caught fire. https://t.co/pplyUKvBmu  Το βρετανικό BBC καλύπτει στο κεντρικό του θέμα ζωντανά τις εξελίξεις στις επιχειρήσεις έρευνας και διάσωσης στα Τέμπη, ενώ ήδη από την πρώτη ανάρτησή του στα social media έκανε λόγο για «μακελειό» μετά την μετωπική σύγκρουση των δύο συρμών και τονίζει ότι πρόκειται για το πλέον φονικό δυστύχημα στην σύγχρονη ιστορία των ελληνικών σιδηροδρόμων. “This is a terrible night” - two trains collide in northern Greece, killing at least 16 people and injuring dozenshttps://t.co/dTVzXE0eio  Αντίστοιχη κάλυψη της τραγωδίας στα Τέμπη υπάρχει στο σύνολο σχεδόν των ΜΜΕ και πρακτορείων στην Ευρώπη. A passenger train collided with a cargo train in central Greece leaving at least 16 people dead and ""tens of people"" injured.https://t.co/dmF0e48UnS  H είδηση βρίσκεται στις πρώτες θέσεις της επικαιρότητας και στη γειτονική μας Τουρκία, όπου μεταφέρονται αναλυτικά οι μαρτυρίες επιζόντων, διασωστών και υπευθύνων, σε μία αντανάκλαση των φρικτών εμπειριών που έζησαν οι Τούρκοι πολίτες με τους πρόσφατους φονικούς σεισμούς.  "
avgi.gr,https://www.avgi.gr//politiki/440914_ragise-i-kardia-mas-i-anartisi-tis-gia-tin-tragodia-sta-tempi, ΠΟΛΙΤΙΚΗ, Πόπη Τσαπανίδου / «Ράγισε η καρδιά μας» - Η ανάρτησή της για την τραγωδία στα Τέμπη,01.03.23 09:29,Αυγή Newsroom,«Ράγισε η καρδιά μας. Ειλικρινή συλλυπητήρια στους συγγενείς των θυμάτων. Ποια λόγια να απαλύνουν τον πόνο τους...». Αυτό υπογραμμίζει σε ανάρτησή της στο Twitter η Πόπη Τσαπανίδου για την ανείπωτη τραγωδία με τους 32 επιβεβαιωμένους νεκρούς και τους δεκάδες τραυματίες από τη σύγκρουση επιβατικής αμαξοστοιχίας με εμπορική αργά χθες το βράδυ κοντά στα Τέμπη. «Κουράγιο και δύναμη στους τραυματίες. Οι λέξεις είναι φτωχές να περιγράψουν την τραγωδία» συμπληρώνει η εκπρόσωπος Τύπου του ΣΥΡΙΖΑ-ΠΣ. Ραγισε η καρδια μας. Ειλικρινή συλλυπητήρια στους συγγενεις των θυματων. Ποια λογια να απαλυνουν τον πονο τους...Κουραγιο και δυναμη στους τραυματιες.Οι λεξεις ειναι φτωχες να περιγραψουν τηντραγωδία.#Τεμπη 
avgi.gr,https://www.avgi.gr//koinonia/440913_i-politiki-igesia-toy-ypoyrgeioy-metaforon-tha-eprepe-na-eihe-paraitithei-syssomi, ΚΟΙΝΩΝΙΑ, Εργαζόμενοι ΣΤΑΣΥ για Τέμπη / Η πολιτική ηγεσία του υπουργείου Μεταφορών θα έπρεπε να είχε παραιτηθεί σύσσωμη,01.03.23 09:11,Αυγή Newsroom,"«Σήμερα θρηνούμε τους συμπολίτες μας που χάθηκαν στο σιδηροδρομικό δυστύχημα στα Τέμπη γιατί κάποιοι αδιαφόρησαν στις εκκλήσεις των εργαζομένων» υπογραμμίζει το Σωματείο Εργαζομένων ΣΤΑΣΥ για την ανείπωτη τραγωδία με τους 32 επιβεβαιωμένους νεκρούς και τους δεκάδες τραυματίες από τη σύγκρουση επιβατικής αμαξοστοιχίας με εμπορική κοντά στα Τέμπη αργά χθες το βράδυ. Σε σκληρή τους ανακοίνωση οι εργαζόμενοι στη ΣΤΑΣΥ υπενθυμίζουν ότι όταν εκείνοι μιλούσαν για έλλειψη προσωπικού, για απαξίωση των εγκαταστάσεων και των υποδομών, για την ελλιπή συντήρηση του τροχαίου υλικού, για την παραβατικότητα σε όλο το μήκος του δικτύου, κάποιοι αρμόδιοι σφύριζαν αδιάφορα. «Τέτοιου μεγέθους τραγωδίες είναι μαθηματικά βέβαιο ότι θα συμβούν αν κάποιος δεν ασχοληθεί σοβαρά με την στελέχωση αλλά και τις υποδομές. Ο σιδηρόδρομος δεν είναι οι λαμπεροί γρανίτες, οι προβολείς και οι κάμερες των καναλιών που τρέχουν να προβληθούν όλοι όσοι φέρουν ευθύνη για αυτό τραγικό γεγονός. Ο σιδηρόδρομος είναι όλα όσα υπάρχουν πίσω από αυτήν την χολιγουντιανού επιπέδου λάμψη, όλα όσα είναι αόρατα από τους φακούς των καμερών» σημειώνουν. «Σήμερα από ντροπή και μόνο, θα έπρεπε να βλέπαμε τις παραιτήσεις όλων αυτών των φωστήρων που πιστεύουν ότι ο σιδηρόδρομος μπορεί να λειτουργήσει στον αυτόματο πιλότο. Σήμερα η πολιτική ηγεσία του υπουργείου μεταφορών θα έπρεπε να είχε παραιτηθεί σύσσωμη» υπογραμμίζουν. Το Σωματείο Εργαζομένων ΣΤΑΣΥ τονίζει ότι μετά το μεγαλύτερο ίσως στην ιστορία του ελληνικού σιδηροδρόμου δυστύχημα, ως ένδειξη πένθους στην εθνική τραγωδία αναστέλλει τη σημερινή του κινητοποίηση. «Οι καρδιές όλων σήμερα χτυπάνε εκεί στα Τέμπη. Δεν ξεχνάμε τα προβλήματά μας και θα επανέλθουμε σε αυτά. Συλλυπητήρια στις οικογένειες των θυμάτων» καταλήγει. «Δεν υπάρχουν λόγια για να περιγραφεί μια τέτοια τραγωδία. Σήμερα θρηνούμε τους συμπολίτες μας που χάθηκαν στο σιδηροδρομικό δυστύχημα στα Τέμπη γιατί κάποιοι αδιαφόρησαν στις εκκλήσεις των εργαζομένων. Όταν οι εργαζόμενοι μιλούν για έλλειψη προσωπικού, για απαξίωση των εγκαταστάσεων και των υποδομών, για την ελλιπή συντήρηση του τροχαίου υλικού, για την παραβατικότητα σε όλο το μήκος του δικτύου, κάποιοι αρμόδιοι σφύριζαν αδιάφορα. Τέτοιου μεγέθους τραγωδίες είναι μαθηματικά βέβαιο ότι θα συμβούν αν κάποιος δεν ασχοληθεί σοβαρά με την στελέχωση αλλά και τις υποδομές. Ο σιδηρόδρομος δεν είναι οι λαμπεροί γρανίτες, οι προβολείς και οι κάμερες των καναλιών που τρέχουν να προβληθούν όλοι όσοι φέρουν ευθύνη για αυτό τραγικό γεγονός. Ο σιδηρόδρομος είναι όλα όσα υπάρχουν πίσω από αυτήν την χολιγουντιανού επιπέδου λάμψη, όλα όσα είναι αόρατα από τους φακούς των καμερών. Σήμερα από ντροπή και μόνο, θα έπρεπε να βλέπαμε τις παραιτήσεις όλων αυτών των φωστήρων που πιστεύουν ότι ο σιδηρόδρομος μπορεί να λειτουργήσει στον αυτόματο πιλότο. Σήμερα η πολιτική ηγεσία του υπουργείου μεταφορών θα έπρεπε να είχε παραιτηθεί σύσσωμη. Με βαθιά θλίψη στις καρδιές μας για το τραγικό σημερινό δυστύχημα, το μεγαλύτερο ίσως στην ιστορία του ελληνικού σιδηροδρόμου, ως ένδειξη πένθους στην εθνική τραγωδία αναστέλλουμε την σημερινή μας κινητοποίηση. Οι καρδιές όλων σήμερα χτυπάνε εκεί στα Τέμπη. Δεν ξεχνάμε τα προβλήματά μας και θα επανέλθουμε σε αυτά. Συλλυπητήρια στις οικογένειες των θυμάτων. Υ.Γ Θα γίνει προσπάθεια να αποκατασταθεί η συγκοινωνία το συντομότερο δυνατόν» Για ημέρα πένθους και οδύνης τόσο για τον σιδηρόδρομο όσο και για όλη την κοινωνία κάνει λόγο και ο πρόεδρος του Σωματείου Εργαζομένων Λειτουργίας Μετρό (ΣΕΛΜΑ) Σπύρος Ρεβύθης, σημειώνοντας ότι οι εργαζόμενοι σε μετρό και ΗΣΑΠ αναστέλλουν τη σημερινή τους κινητοποίηση.  «Δυστυχώς το τραγικό θανατηφόρο ατύχημα ορίζει την σημερινή, ως μέρα πένθους που μόνο για αυτό θα μπορούσε να απεργήσει κάποιος εργαζόμενος και όχι για δικά του, κλαδικά  αιτήματα» τονίζει σε ανάρτησή του στο Facebook. Υπενθυμίζει δε τις προειδοποιήσεις των εργαζομένων και τις ενστάσεις τους έναντι στην ιδιωτικοποίηση των μεταφορών γενικότερα, καθώς και ότι διαχρονικά προειδοποιούσαν τις κυβερνήσεις για τις επιπτώσεις παγκοσμίως και τα θανατηφόρα ατυχήματα που προκύπτουν από την εμπορευματοποίηση αυτών. "
avgi.gr,https://www.avgi.gr//koinonia/440912_koybenta-gia-ta-aitia-tis-tragodias-sti-nea-anakoinosi-tis-hellenic-train, ΚΟΙΝΩΝΙΑ, Σύγκρουση τρένων στα Τέμπη / Κουβέντα για τα αίτια της τραγωδίας στη νέα ανακοίνωση της Hellenic Train ,01.03.23 08:49,Αυγή Newsroom,"Ούτε μία λέξη για το τι προκάλεσε την ανείπωτη τραγωδία με τους 32 επιβεβαιωμένους νεκρούς και τους δεκάδες τραυματίες από τη σύγκρουση επιβατικής αμαξοστοιχίας με εμπορική κοντά στα Τέμπη αργά χθες το βράδυ, δεν βρήκε να πει η Hellenic Train στη νέα ανακοίνωση που εξέδωσε. Η εταιρεία που διαχειρίζεται το μεταφορικό έργο των σιδηροδρόμων της χώρας περιορίζεται να εκφράσει «τη βαθιά της θλίψη για το τραγικό δυστύχημα». Υποστηρίζει ότι «εργάζεται από την πρώτη στιγμή επί τόπου σε πλήρη συνεργασία με τις αρμόδιες αρχές» και ενημερώνει ότι «θέτει στη διάθεση των νοσοκομείων, στα οποία έχουν μεταφερθεί οι τραυματίες του ατυχήματος, την τράπεζα αίματος που έχει δημιουργηθεί από τους εργαζόμενους της εταιρείας για την κάλυψη των άμεσων αναγκών». «H Hellenic Train εκφράζει τη βαθιά της θλίψη για το τραγικό δυστύχημα που προκλήθηκε από τη σύγκρουση των δύο αμαξοστοιχιών στα Τέμπη στο ύψος του Ευαγγελισμού. Το προσωπικό της Hellenic Train, που εργάζεται από την πρώτη στιγμή επί τόπου σε πλήρη συνεργασία με τις αρμόδιες Αρχές, προσφέρει τη μέγιστη δυνατή υποστήριξη στις οικογένειες των θυμάτων, των τραυματιών και όλων των επιβατών. Η Hellenic Train θέτει στη διάθεση των νοσοκομείων, στα οποία έχουν μεταφερθεί οι τραυματίες του ατυχήματος, την τράπεζα αίματος που έχει δημιουργηθεί από τους εργαζόμενους της εταιρείας για την κάλυψη των άμεσων αναγκών. Η εταιρεία, με αίσθημα ευθύνης, ενημερώνει ότι πρωταρχικό και αποκλειστικό της μέλημα αυτή τη στιγμή είναι η φροντίδα και η απρόσκοπτη ολοκλήρωση της επιχείρησης εκκένωσης». "
avgi.gr,https://www.avgi.gr//politiki/440910_adianoito-ayto-poy-synebi-sygklonismenos-apo-tin-aneipoti-tragodia-sta-tempi, ΠΟΛΙΤΙΚΗ, Αλέξης Τσίπρας / «Αδιανόητο αυτό που συνέβη» - Συγκλονισμένος από την ανείπωτη τραγωδία στα Τέμπη,01.03.23 08:32,Αυγή Newsroom,"Συγκλονισμένος από την ανείπωτη τραγωδία στα Τέμπη, υπογραμμίζει ότι είναι ο Αλέξης Τσίπρας σε ανάρτησή του στο Twitter. Συγκλονισμένος από την ανείπωτη τραγωδία στα Τέμπη.Αδιανόητο αυτό που συνέβη.Η σκέψη μας στους ανθρώπους που έφυγαν άδικα.Συλλυπητήρια στις οικογένειες των θυμάτων και συμπαράσταση στους τραυματίες.  «Αδιανόητο αυτό που συνέβη» τονίζει ο πρόεδρος του ΣΥΡΙΖΑ-ΠΣ, που έδωσε εντολή να μεταβεί στον τόπο του τραγικού δυστυχήματος ο τομεάρχης Μεταφορών του κόμματος Νίκος Παππάς. «Η σκέψη μας στους ανθρώπους που έφυγαν άδικα. Συλλυπητήρια στις οικογένειες των θυμάτων και συμπαράσταση στους τραυματίες» σημειώνει ο Αλ. Τσίπρας. "
avgi.gr,https://www.avgi.gr//koinonia/440909_tragiki-i-eikona-den-eho-xanazisei-kati-tetoio-sokarei-o-dimarhos-larisas, ΚΟΙΝΩΝΙΑ, Σύγκρουση τρένων στα Τέμπη / «Τραγική η εικόνα – Δεν έχω ξαναζήσει κάτι τέτοιο» - Σοκάρει ο δήμαρχος Λάρισας ,01.03.23 08:18,Αυγή Newsroom,"Ο δήμαρχος Λάρισας Απόστολος Καλογιάννης μίλησε στο MEGA για την τραγωδία με τη σύγκρουση μιας επιβατικής αμαξοστοιχίας με μια εμπορική κοντά στα Τέμπη αργά χθες το βράδυ, που έχει κοστίσει τη ζωή μέχρι στιγμής σε 32 ανθρώπους. «Από την πρώτη στιγμή που έγινε γνωστό το συμβάν, μοιράσαμε την δραστηριότητά μας, προκειμένου να βοηθήσουμε όσο γίνεται καλύτερα και πιο γρήγορα την κατάσταση που έχει διαμορφωθεί με τους ανθρώπους μας. Άνοιξε η εφημερία και του δεύτερου νοσοκομείου της Λάρισας, άρχισαν να φτάνουν στην αρχή τα ασθενοφόρα με τους τραυματίες και μετά με τους νεκρούς. Ήταν μια τραγική εικόνα. Αυτή τη στιγμή πρέπει να είναι 20—25 άτομα στην Λάρισα, και είναι τραυματίες. Στο τρένο επέβαιναν πολλοί φοιτητές», είπε αρχικά. «Η εικόνα είναι τραγική, υπάρχουν εγκαυματίες, έγιναν ακρωτηριασμοί, δεν περιγράφεται με λόγια. Δεν έχω ξαναζήσει κάτι τέτοιο», συμπλήρωσε ο Απ. Καλογιάννης. Για τις συνθήκες της τραγωδίας επεσήμανε πως, «φαίνεται πως ήταν στην ίδια γραμμή τα δύο τρένα. Το πώς έγινε το λάθος θα το πουν οι ίδιοι οι φορείς. Δεν έχουμε ενημέρωση για την καθυστέρηση των τρένων που οδήγησε στην τραγωδία. Νωρίτερα είχε γίνει ένα άλλο περιστατικό, με ηλεκτροφόρα σύρματα που έπεσαν στον Παλαιοφάρσαλο και έγινε καθυστέρηση. Δεν συνδέεται το περιστατικό αυτό με την τραγωδία». "
avgi.gr,https://www.avgi.gr//koinonia/440908_den-leitoyrgei-kanena-systima-ola-ginontai-heirokinita, ΚΟΙΝΩΝΙΑ," Πρόεδρος μηχανοδηγών ΟΣΕ / Δεν λειτουργεί κανένα σύστημα, όλα γίνονται χειροκίνητα",01.03.23 08:14,Αυγή Newsroom,"Πολύ σοβαρές καταγγελίες για την κατάσταση διάλυσης στο σιδηροδρομικό δίκτυο της χώρας που συνέβαλε στην πολύνεκρη σιδηροδρομική τραγωδία στα Τέμπη έκανε μιλώντας στην κρατική τηλεόραση ο πρόεδρος των μηχανοδηγών του ΟΣΕ Κώστας Γενιδούνιας. Δύο τρένα βρέθηκαν στην ίδια γραμμή, το επιβατικό, το Interciry «ανέβαινε» προς Θεσσαλονίκη, το εμπορικό «κατέβαινε» προς Αθήνα, υπήρξε μετωπική σύγκρουση, όπως είπε. Το κεντρικό σύστημα που θα έπρεπε να διαχειρίζεται την ροή των συρμών «δεν λειτουργεί, δεν λειτουργεί τίποτα. Γίνονται όλα χειροκίνητα, με ανθρώπινο παράγοντα, manually. Σε αυτό το σημείο είμαστε σε όλο τον άξονα Αθήνα-Θεσσαλονίκη. Δεν λειτουργεί, όπως σας το λέω. Ούτε οι ενδείξεις, τα φωτοσήματα, ούτε ο έλεγχος της κυκλοφορίας. Αν αυτά λειτουργούσαν οι μηχανοδηγοί θα έβλεπαν την κόκκινη ένδειξη και τα τρένα θα σταμάταγαν σε απόσταση 500 μ. μεταξύ τους ... Φωνάζουμε, έχει μαλλιάσει η γλώσσα μας να το λέμε, τι να σας πω, δεν λειτουργεί». «Ο μηχανοδηγός παίρνει εντολές από τους σταθμάρχες να πάει από τον ένα σταθμό στον άλλο. Για την Αθήνα του λένε ""θα πάτε μέχρι το Μενίδι"". Εκεί του λένε ""θα πάτε μέχρι τα Κιούρκα"". Εκεί ""μέχρι την Οινόη"". Αυτό γίνεται 15 φορές στη διαδρομή Αθήνα-Θεσσαλονίκη, γιατί δεν λειτουργεί κανένα σύστημα διοίκησης ή φωτοσήμανσης. Δεν λειτουργεί τίποτα. Υπήρχαν, λειτουργούσαν, δεν λειτουργούν. Θα πρέπει να ρωτήσετε τους αρμόδιους. Εμείς συνεχώς διαμαρτυρόμαστε για αυτά», τόνισε ο κ. Γενιδούνιας."
